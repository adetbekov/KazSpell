Қарашы, мұндай махаббаттың құдіретін! Ол көкті нұрландырады! ХАФИЗ КІРІСПЕ Жоқтан бастасаңыз да жол табуға болады. Қасиетті Майкл Бернард Беквит, рухани энтузиасқа және шабыт беруші қаһарманға айналған бұрынғы нашақор Бір кездері маған мұндай дәйексөздер түкке тұрмайтын бос сөз сияқты көрінетін. Олардың әңгімесі не жайында екенін тіпті түсінген емеспін. Менің онда шаруам жоқ еді: өзім онсыз да мықты едім! Өзіңе-өзің көмектесу және руханият әлемі туралы маған таныс дүние аз еді, оны кешірілмес ақымақтық деп таптым: мұны бір шарасыздық, шіркеуге бас ұру мен ұнамсыз бейтаныстардың мезі қылуы деп санадым. Ал менің Құдай туралы күңкілімді айтпаса да болады. Сонымен бірге менің өмірімде шынымен өзгерткім келетін нәрселер жеткілікті болды. Егер бет қаратпайтын екіжүзділігім болмаса, маған қандай да бір көмек артық болмас еді. Жалпы айтқанда, жағдайым мүлдем жаман емес еді. Бір-екі кітап шығардым, көптеген жақсы достарым, отбасым, пәтерім, көлігім болды. Тамағым тоқ, көйлегім көк дегендей. Жер басып жүрген көпшіліктің өмірімен салыстырғанда, менің өмірім нағыз « нанға жаққан майдай » болатын. Алайда мұны менің қабілетіммен ( және оны білетінмін ) салыстырғанда, менің бүкіл жетістігім айтарлықтай көзге көрінбеді.
Мен үнемі « Ойпыр-ай, менің қолымнан келетін бар жақсы нәрсе осы болғаны ма? Расымен бе? Менің осы айда тапқаным пәтерақы төлеуден артылмай ма? Тағы солай ма? Өмірімнің тағы бір жылын ешқандай міндет артпайтын тұрақсыз шұбырған мәжнүндерге сарп етіп, тағы бір драмаға себеп боламын ба? Шынымен бе? Менің осы өмірдегі түпкі мақсатым не деген салмақты сұрақ қоятын күн қашан туар екен? Әлде миллионыншы рет осы батпақтың үмітсіздігіне батпақпын ба? » деген ойда жүрдім. Құдай-ау! Неткен іш пыстырар дүние еді! Мен анда-санда жарқын көріністермен желпіндіріп қоятын сүреңсіз өмірімнің күндерін кешіп жүргендей сезімде болатынмын. Ал ең өкініштісі, жүрек түкпірінде өзімнің алуға да, беруге де және сүюге де қабілетті жұрт табынар рок-жұлдыз екенімді БІЛЕТІНМІН. Мен көпқабатты үйге бір-ақ секіріп шыға алатындай ойыма не келсе, соның бәрін істей алатындай едім... Не болыпты соншама? Көлігімді дұрыс қоймағаным үшін айыппұл салған ба? Әзілің бе, қане, көрейінші... Мен мұны төлей алмаймын, себебі бір айда үшінші рет қой бұл! Meн қазір барамын да, оларға айтып саламын... Ал ендеше мен тағы да ұсақ-түйекке шырмалып, пұшайман күйде қалдым!
Тағы да түсіне алар емеспін. Уақытым қайда кетіп жатыр? Күн сайын бес тиындық фаст-фуд жеп, адам көргісіз пәтерде өмір сүріп жатқаным қалай? Оқырманым менің, осы кітапты қолыңа алған екенсің, демек, сенің өміріңде де, көңіліңнен шықпайтын тұстар бар болғаны ғой. Өмірдің бұдан да жақсы боларын білесің. Мүмкін, жаныңды түсінетін адамды жолықтырып, бұл жалғанның рақатына бөленіп өмір сүріп жатқан шығарсың, бірақ сенің де қалтаңда көк тиын болмағандықтан, итің өз тамағын өзі табуға мәжбүр шығар. Немесе, айталық, сенің жағдайың тамаша, ақшаң көп, өмірден орныңды таптың, бірақ соңғы рет қашан ішек-сілең қатып күлгеніңді еске түсіре алмай жүрген боларсың. Мүмкін, сен жоғарыдағы мысалдардағыдай я бақытты емес, я көк тиыны жоқ, бос уақытында жылаудан көз ашпайтын жанның нақ өзі шығарсың. Немесе жатып кеп ішесің. Болмаса сен автотұрақтағы бақылаушы әйелдермен ырылдасумен жүрсің, олардың бір минут уақыт өтіп кетсе айыппұл салатынына және әзілді түсінбейтініне ызалысың. Олардың әрқайсысы, сенің ойыңша, бейне бір сенің түйілген қабағың мен қаржылық дағдарысың үшін жекелей жауапты тәрізді.
Немесе, мүмкін, сенде қалағаныңның бәрі бар, бірақ өзіңді қандай да бір себеппен өмірде әлдебір мақсатыңа жетпеген сияқты сезінесің. Мәселе миллиондаған доллар табуда, әлемдік проблемаларды шешуде, немесе телеарналарда жұлдыз болуда емес, әрине, бұл сенің арманың болмаса. Сенің міндетің мүмкін отбасыңа қамқор болу немесе қызғалдақтың тамаша сортын шығару шығар. Мені не бақытты ете алады? Қайтсем толыққанды өмір сүремін? Ең бастысы, осы сұрақтардың нақты жауабын анықтап алған абзал. Сосын менің қолымнан келмейді немесе мен оған лайық емеспін деп өзіңді өтірік алдаусыратқанша, өзің қалаған бағытта әрекет ет. Немесе сен қолда барға қанағат тұтпайтын тойымсыз өзімшіл немесің. Немесе немен айналысуға тиіссің деген мәселеде әкең мен Мэри апайдың пікіріне мойынсұнып отырсың. Сенің міндетің – өзіңнің ең жарқын, ең бақытты және ең озық нұсқаңды қалыптастыру үшін өз бойыңнан батылдық табу. Жақсы жаңалық: бұл мүмкін. Ең бастысы – өз өмірімді өзгертем деп ниет етуден өз өмірімді өзгертем деп шешім қабылдауға көшу. Ниет ( қалау ) дегеніміз – қолыңа бір стақан шай алып, туристік журналды парақтап, диванда отыру. Шешім қабылдау – белгісіздікке ойланбастан секіру.
Және оқу бітіру кешіне бір апта қалғанда жұпсыз қалған жанкүйерлер командасындағы капитан-қыздың жанұшырған табандылығы сияқты өз арманыңа ұмтылу. Бәлкім, саған өзің ешқашан ойламаған нәрсені істеуге тура келетін шығар және соны іске асырам дегенде не­месе сол іске ақша салғаныңды достарың көріп қойса, бұл абыройсыздықтан өмір бойы құтыла алмаймын дерсің. Мүмкін, олар сен үшін алаңдай бастайтын болар? Немесе олар сенімен бұдан былай дос болмас, өйткені қазір сен біртүрлісің және оларға ұқсамайсың ғой? Көзге көрінбейтін нәрсеге сенуге тура келеді, бірақ сен оның бар екенін анық білесің. Саған үрейіңді еңсеріп, қайта-қайта сәтсіздікке ұрынып, өзіңе ұнамайтын іспен айналысуды әдетке айналдыруға тура келеді. Саған өзіңді шектейтін ескі сенімдерден арылып, арманымдағыдай өмір сүрем деген шешімге таскенедей жабысу қажет. Қара, өмірің осыған байланысты. Бұл қанша қиын көрінсе де, түн ортасында өмір зулап өтіп жатқанын, ал сенің әлі еш нәрсеге қолың жетпегенін сезініп ояну одан да жаман. Мүмкін, сен үлкен сәтсіздікке ұшыраған, одан әбден күйзелген адамдар туралы әңгімелерді де естіген шығарсың.
Немесе өз денесінде қатерлі ісік бар екенін білген жандар, не есірткінің бір ғана мөлшеріне ақша табу үшін бейтаныс адаммен жыныстық қатынасқа түсуге бір қадам қалғандар туралы, алайда осындай жағдайлардан соң кенет ақылға келіп, өзгерген жандар туралы құлағың шалған болар. Алайда бір нәрсені ұғып алу керек: сондай сәттерден шығу үшін шыңырау түбіне жеткенше қол қусырып отырудың қажеті жоқ. Мұның жалғыз жолы – шешім қабылдау. Дәл қазір! Ақын Анаис Ниннің тамаша өлең жолы бар: « Гүл шашу қаупінен гөрі түйнек күйінде қалу қаупі әлдеқайда қорқынышты болатын күн туды ». Бұл менің өз басымнан өтті. Менің ойымша, адамдардың көпшілігі осы жағдайға тап болады. Менің сапарым, қандай кедергіге тап болмасын, бәрін өзгерту туралы шешім қабылдаудан басталған нағыз про­цесс болды ( әлі де солай ). Бұрын қолданып көргендерімнің ешқайсысының маған пайдасы тимеді: өзім сияқты үмітсіз тағдырластарыммен және психотерапевпен проблемаларды қайта-қайта талқыладым; Әбден қалжырағанша жұмыс істедім; Қандай да бір жағдаймен бәрі орайласар деген үмітпен ішімдік те іштім. Мен жетер жеріме жеттім: өзімді қайтсем де қолға алу үшін бәрін көруге дайын болдым. Құдайым-ай, менің шешімімді бүкіл Ғалам сынап жатқандай болды.
Мен мотивация берер семинарларға бардым, онда қатысушыларды кеуделеріне бейджик тағып, көршісіне « Сен жақсысың, мен де жақсымын! » деп, көтеріңкі көңілмен « бестік бер » деп бір-бірімен шапалақ қағысуды сұрауға мәжбүрлейтін. Мен жастығымды бейсбол таяғымен ұрғылап, шоқ басып тұрған адамдай шыңғыратынмын. Мен өзімнің тәлімгер-рухыммен байланысымды нығайттым. Мен өзімен-өзі некеге тұратын ақымақ рәсімге қатыстым. Мен өзімнің құрсағыма арнап сүйіспеншілікке толы хат жаздым. Мен өзіне-өзі көмектесуді үйрететін жер бетінде қанша кітап болса, соның бәрін оқып шықтым және жеке коучтерге жұмсаған ақшамның есебі жоқ. Бәрін айт та, бірін айт, мен байғұс не істемеді, қандай құрбандыққа бармады деңіз! Егер сен өзіңе-өзің көмектесу әлеміне жаңа келген жан болсаң, жарты жолда табан жалтыратпау үшін бұл кітап саған менің өмірімді толығымен өзгерткен кейбір негізгі түсініктерді ашып береді. Егер сен өзіне-өзі көмектесу тоғанына аяқ батырып үлгерген болсаң, бұл кітап сені шешім қабылдауға жетелеп, сенің өміріңді өзгертер деп үміттенемін. Бір күні сен өз жолыңды тапқаныңды көріп, мұндай бас айналдырар шындыққа сене алмастан, қуаныштан көз жасыңа ерік беретін боласың!
Өзімді жетілдіру жолында жұмыстана бастағанымдағы басты мақсатым « Қалай ақша табуға болады? » деген сұрақ болды. Шынымды айтсам, тұрақты табыс табу былай тұрсын, не істерімді де білмедім. Ақша кезек күттірмейтін мәселе екеніне күмәндана бастадым. Мен жазушы және му­зыкант едім. Маған өнерге ден қою керек сияқты көрінді, ал ақша өзінің қамын өзі жесін. Менің қолымнан келетіні сол. Оған да шүкір. Жер бетіндегі тым іш пыстырарлық жұмыстарды айтпағанда, мен ақша табу үшін лас әрі жүректі ауыртар істермен айналысқан талай адамды көрдім, бірақ бұл менің таңдауым емес. Бұған қасиетсіз доллар туралы көптеген пайымымды қоссақ, менің қалай қоқыс жәшігінен тамақ іздеп кетпегеніме таңғалу ғана қалады. Мен ақшаны таба бастау үшін оны табуға ден қою ғана емес, оған деген қорқыныш пен жеккөрушілікті жеңу ке­рек екенін түсіндім. Міне, дәл сол кезде үйіме өзіне-өзі көмектесуді үйрететін кітаптар бұлақ болып ағыла бастады. Ақырында, менің кредит картам қарызға батып қалды, бұған дейінгі ескі көліктеріме жұмсағаннан әлдеқайда көп ақша кетті және өмірімде алғаш рет коуч жалдадым. Алғашқы алты айда мен жазушылыққа баулитын он­лайн бизнесімнің арқасында табысымды үш есе өсірдім.
Ал қазір осы табысым арқылы жазушылық, шешендік өнер және музыкамен айналыса жүріп, әлемді еркін саяхаттай алатын деңгейге жеттім. Мен сенің қалаған жеріңе жетуіңе көмектессем деп армандаймын. Бірақ өтінерім, икемді бол, кейбір ақылға қонбайтын идеяларды қабыл ал. Жаңаны қабылда, жаңалыққа ашық бол. Менің саған айғайлап айтқым келетіні: АШЫҚ БОЛ, ӘЙТПЕСЕ ҚҰРИСЫҢ! Мен қалжыңдап тұрған жоқпын. Бұл шынымен де өте маңызды. Егер сен бүгінгі жағдайыңа қанағаттанбайтын болсаң, демек, өзгеретін уақыт келді деген сөз. Жаңаша өмір сүргің келе ме, онда ешқашан қолыңа алмаған істен бастауға тура келеді. Сен өзіңді дәл осы сәтте қаншалықты жолы болмаған бейбақ жан санайтының маған маңызды емес. Әріп танитының және осы кітапты оқуға уақытың мен оны сатып алатын ақшаңның болуының өзі саған бұл ойында қатарыңның алды болуға септеседі. Мұның бағасын біл. Егер сен осылай істеймін деп бел шеше кіріссең, жолыңдағы кедергіні ысырып тастауға және өзіңнің мықтылығыңды бүкіл әлемге паш етуге даяр екеніңді біліп қой. Мәселе осында. Бізге игі істерді іске асыру үшін кеңпейіл, шығармашылық әлеуеті зор ақылды адамдардың барлық құралды, ресурсты және қолдауды пайдаланғаны қажет.
Сондай-ақ адамдардың ашу-ызасын өзінен, жақындарынан, жануарлардан және жалпы ғаламшардан алмайтындай, яғни өзін бақытты да сүйікті сезінгені керек. Біздің айналамызда өзін құрметтейтін, жылы шырайлы адамдардың болғаны маңызды. Ал біз болашақ ұрпақтың санасын « ақша – жаман нәрсе », « мен соншалық жақсы емеспін », « мен өзім қалағандай өмір сүре алмаймын » секілді бұрмаланған түсініктердің уламағанын қалар едік. Бізге « қысқа жібі күрмеуге келмей жүрген » жан-дүниесі жақсы адамдардың « кеудесін кере » тыныс алып, толыққанды өмір сүргені қажет. Сонда олар өзгелердің де солай өмір сүруіне үлгі болар еді. Сенен ең бірінші өтінерім, қаласақ, біздің мүмкіндіктеріміз шексіз екеніне сен. Маған сен: бәрі мүмкін! Шындығында, сен ештеңе жоғалтпайсың! Егер сен бұл кітапты парақтап шықсаң және ондағы жазылғанды бос мылжың деп тапсаң, өзіңнің еш әрекетсіз бірсарынды өміріңе орала бер. Бірақ егер күдік-күмәннің бәріне қолды бір сілтеп, іске білек сыбана кіріссең, бір күні күтпеген жерден бір кездері өзіңе қызыға да, қызғана да қарайтындай өмір сүріп жүргеніңді аңғарасың. I БӨЛІМ. БҰЛ КҮНГЕ СЕН ҚАЛАЙ ЖЕТТІҢ? БҰЛ МЕНІҢ ТҮПСАНАМНЫҢ ӘРЕКЕТІ Сен өзің өмір сүріп жүрген ереженің құрбанысың.
Дженни Хольцер, суретші, ойшыл, талант иесі Бұдан көп жыл бұрын мен боулингте бір сұмдық жайтқа тап болдым. Достарыммен бірге тартысты ойынды аяқтап жаттық. Мен соңғы шарды лақтырар сәтті керемет көрініске айналдыруға бар өнерімді салдым; өзімнің сөзсіз жеңетінімді дауыстап жария етіп, дөңгелене билеп келдім де, шарды дөңгелетіп кеп жіберген кезде аяғымды қайда басқанымды түсінбей де қалдым. Сол сәтте аяғының ұшы ғана сызықтан асып кеткен жанды боулинг-қауымдастықтың қаншалықты ауыр жазалайтынын білу менің маңдайыма жазылғанын түсіндім. Олар бүкіл жолды маймен, балауызбен немесе басқа да тайғақ заттармен майлап қояды екен. Шарды барынша шиырып лақтыруға ұмтылған ойыншы шекарадан байқаусызда өтіп кетсе, байғұстың аяғы аспаннан келіп, бөксесімен төңкеріліп құлап, жоғарыдан түскен боулинг добының өзі жара алмайтын тас еденге гүрс етеді. Бір-екі аптадан кейін мен дүкенде кездескен сатушы жігітпен кереуетте қатар жатып, оған сол жағдайдан кейін түн ортасында табаным ауырғаннан оянатынымды түсіндірдім. Дәрігерімнің айтуынша, бұған жұлын жүйкесі талшықтарының қысылуы себеп болған. Енді түнде тыныш ұйықтау үшін маған жаңа, әлдеқайда қатты матрас керек болды. Менің де аяғым ұйықтағанда ауырады! Сосын ол қол алыспақ ниетпен орнынан тұрды. Мен оған жауап қатпадым.
Бұл алақан шапалақтасуды ұнатпайтынымнан ғана емес. Ол мені мезі ете бастады! Ойымдағы матрасты табу онсыз да өте оғаш және адам ұялтатындай іс болып тұрған. Сен екі аяғыңның арасына жастық қойып, қырыңнан жатып, жан-жақтан жиналғанның тамашасына айналасың. Ал енді оны қасыңда жатып, « бестік бер » деп алақанын әуелететін сатушымен бірге орындауға тура келгені миға тіпті де сыймайтын! Мен қалған сатушылардың клиент таңдаған кереуеттің жанында тұрып, олар кереуетке жатып көріп жатқанда, матрастар туралы айтып қана тұрғанын байқадым. Ал мынау болса менің жаныма шалқасынан жатып алды. Қолын кеудесіне айқастырып, төбеге қадала қарап, кереует төсенішін жарнамалай бастады. Бейне бір екеуміз жазғы лагерьде демалып жатқандай! Иә, ол айтарлықтай сүйкімді еді және серіппе, латекс және полиуретан туралы керемет көп біледі екен... Бірақ бір қырындап жатуға менің батылым бармады: мына неме де менің арт жағыма қырынан жатып алса не істеймін?! Мүмкін, мен шектен тыс достық шырай көрсеткен шығармын? Әлде оның қай қаладан екенін сұрамауым керек пе еді? Бәлкім, матрас қабын тексеріп көру үшін алақаныммен ұрғылағанымды ол басқа бірдеңеге жорып қалған шығар?
Мен бұл фрик-шоудағы Бобтың қарғыс атқыр кереуеттен тезірек тұруын талап етуім керек еді! Немесе үнсіз кетіп қалудың орнына және сол аптада матрас іздеуге баратын жалғыз мүмкіндіктен айырылғанша, басқа көмекші табу керек еді. Бірақ мен ешкімді ыңғайсыз жағдайда қалдырғым келмеді. Мен оның ыңғайсызданып қалғанын қош көрмедім. Менің отбасымда кез келген қолайсыз қарым-қатынаста өзін шамамен осылай ұстау әдетке айналған еді. Ешқашан жарға жықпайтын « қарсы бағытта жүгір » әдісімен бірге осындай текетірес тәсілдеріне: « түрған орныңда қатып қал », « ауа райы туралы сөйлес », « назар аударма » немесе « оңаша жерде дауыстап жылап ал » жататын. Әсіресе менің анамның « ақсүйек » деп аталатын ағылшын-саксон текті америкалық ақ протестанттар тегінен екенін ескерсек, текетіресте өзіңді ұстай білу дағдыларын меңгермеуім таңғаларлық дүние емес. Оның ата-анасы « балалар бар болсын, бірақ дауыстары естілмесін » деген дәстүрлі пікірді ұстанатын. Олар кез келген эмоциялық көрініске бұл ортаның әдетте арзан вискиге және Айви лигасына кіретін университеттерде алмаған білімге көзқарасындай, қомсынушылықпен қорқа қарайтын. Ал менің анам әлдебір ғажайыптың арқасында жан жылуы, сүйіспеншілік пен шат-шадыман күлкі бар отбасын құра алды.
Сонда да болса маған әңгімені арқамды аяздай қаритын « бізге сөйлесу керек » деген тіркестен бастауды үйрену үшін талай жыл қажет болды. Айтайын дегенім мынау: егер сенің кемшілігің көп бол­са, оған сен кінәлі емессің. Бірақ осы күйде қалып қойсаң, кінәлі боласың. Кез келген кемшілік пен шалалық герб секілді немесе жүгері ұнынан жасалатын дәмсіз нанның рецепті сияқты отбасында ұрпақтан ұрпаққа жалғасып отырады. Ал менің жағдайымда біреумен қарсыласу жүрек талмасы ұстап қалумен тең еді. Сен дүние есігін жылап ашқан сәтте осы өмірге келгеннен басқа ештеңе істеуге қабілетсіз, көзі бақырайып, риясыз шалықтаған шақалақ едің. Өз денеңнен ұялмақ түгіл, ол туралы түсінігің де болмады. Жан-жағыңа көз тастағанда, онда барлық нәрсе қарапайым еді. Сенің әлеміңде қорқынышты немесе қымбат ешнәрсе болмады, өткен жыл деп те алаңдамайтынсың. Қандай да бір зат ерніңе жақын болса, сен оны аузыңа салатынсың. Егер ол қолыңа таяу болса, оны ұстап алатынсың. Сен бар болғаны адам баласы едің. Өз әлеміңді зерттеп, танымыңды арттырғанда айналаңдағы адамдардан дүниенің неден тұратыны туралы ақпарат алдың. Қабылдау қабілетің оянған сәттен бастап олар саған бүкіл өміріңе жететін түсініктер мен сенімдерді тықпалай бастады.
Және олардың көбінің сенің шынайы болмысыңмен немесе тіпті жай шындықпен ортақ ештеңесі жоқ еді. Мұндай ақпараттың негізгі көзі, әрине, қоғамда қалыптасқан көзқарасқа сүйенетін ата-анаң болды. Ата-анаң сені барынша қорғауға, тура жолға салуға тырысты және жан-тәнімен жақсы көрді. Сонымен бірге олар өз ата-анасынан, ал олар өз кезегінде өз отбасынан қабылдаған сенім-түсінігін сенің санаңа сіңіріп отырды... Дегенмен бұл сенімдердің көпшілігінің сенің ата-анаңның кім болғанына немесе шын мәніндегі ненің ақиқат екеніне ешқандай қатысы жоқ. Менің әңгімемде бәріміздің жынды сияқты көрінуіміз мүмкін екенін түсінемін. Бірақ, шынына келсек, ол дәл солай. Адамдардың басым бөлігі басқалардың сеніміне құрылған қиялмен өмір сүреді. Бұл оянғанға дейін. Ол сенің де басыңнан өтеді деп үміттенемін. Әңгіме мынада. Біздің әрқайсысымызда, яғни адамдарда, сана және түпсана деген бар. Дегенмен көпшілік тек өз санасын ғана жете түсінеді, өйткені біз келіп түсетін ақпаратты сол арқылы қорытамыз. Санамыз арқылы пайымдаймыз, жазғырамыз, әуестенеміз, талдаймыз, сынаймыз, құлағымыз тым үлкен деп уайымдаймыз, қуырылған тағамды жеуді біржола қоюға шешім қабылдаймыз, 2 + 2 = 4 екенін түсінеміз, көлік кілтін қайда қалдырғанымызды есте сақтауға тырысамыз және т.б.
Біздің санамыз тынымсыз еңбекқор адам сияқты. Ол біз ұйықтап жатқанда ғана дамылдайды. Үздіксіз ойдан-ойға жылыстайды. Бірақ көзімізді ашқан бойда бәрі қайтадан басталады. Санамыз, басқаша айтсақ мидың маңдай бөлігі, адам ержетпей немесе бойжетпей толық дамымайды. Түпсанамыз, екінші жағынан, біз осы дүние дидарын ашқанша толық дамиды. Сезім, инстинкт және супермаркеттің қақ ортасында долылық көрсетуге қатысты барлық жайт түпсанамен байланысты. Сонымен бірге түпсана – бұл бізге бұрын жеткен және сырттан келген барлық ақпарат жинақталатын қойма. Түпсанада сүзгі жоқ, ол бәріне сенеді. Ол ақиқат пен жалғанның айырмашылығын білмейді. Егер ата-анамыз отбасымызда ешкім ақша табуды білмейді десе, біз оларға сенеміз. Ал олар бір-бірімен ұрысудан көз ашпаса, біз отбасында ұрыс-керіс болуға тиіс екен деп қабылдаймыз. Өйткені біз олардың қызыл шапан киген семіз жігіт мұржадан түсіп, бізге сыйлық әкеледі дегеніне сенеміз ғой. Ендеше неге олардың бізді « тойдыратын » өзге де бос сөзіне сенбеске? Түпсана әлі ештеңені түсінбейтін кішкентай бала сияқты. Сондықтан біз ақпараттың көп бөлігін ненің дұрыс, ненің бұрыс екенін білмейтін кішкентай кезімізде алатынымыз кездейсоқтық емес ( себебі миымыздың маңдайшасы – саналы бөлігі әлі толық қалыптасып үлгермейді ).
Біз сөз, күлімсіреу, қабағын түю, ауыр күрсіну, қасты көтеру, көз жасы, күлкі және т.б. Сүзгіден өтпеген осы ақпараттың бәрі « ақиқат », басқаша айтсақ, « сенім » деп аталатын біздің икемделгіш кішкентай түпсанамызда жинақталады. Ол « ақиқат » біз ондаған жылдардан кейін психотерапевке немесе оңалту орталығына келгенше, дәл сол қалпында және талдау жасамаған күйінде тұра береді. Сен көз жасыңды төгіп, « Менің проблемамның себебі неде? » деп сұраған сайын, жауаптың өзің жете сезінбейтін, өзіңмен бірге алып жүретін кейбір күйкі, шектеулі және түпсанада жатқан сенімде екеніне кепілдік беремін. Олай болса, қорытындылайық, жарай ма? Түпсанамызда өміріміздің бас жоспары жасырылған. Ол біздің бала кезімізде жинақтаған, сүзгіден өтпеген « се­нім » деп аталатын ақпаратқа сүйеніп өз жұмысын істеп жатыр. Біз көбіне өмірімізді басқаратын осы түпсана сеніміне жете мән бермейміз. Біздің санамыз дамып, өз қызметіне кіріскен кезде де, ол қанша жерден мықты әрі ақылды болсын, оны біздің түпсанамызда сақталған сенімдер бәрібір бақылап отырады. Біздің санамыз бәрін бақылап тұрмын деп ойлайды, бірақ бұл олай емес.
Біздің түпсанамыз тіпті ештеңе туралы ойламайды, есесіне бәрін бақылап тұрады. Міне, сол себепті көптеген адам санасы қажет санағанды жасау арқылы өмірде сүрінеді де, адасады да. Сонымен бірге олар өздері қалағандай тамаша өмір сүруге қандай қолайсыз жағдайдың кедергі жасайтынын түсіне алмайды. Мысалы, сені әкең тәрбиелеп өсірді делік. Ол қашан да ақшаға жарымай, үнемі жынданып жиһазды теуіп, « ақша неге ағашта өспейді » деп күңкілдеп жүретін делік. Қайтсем ақша табамын деген сылтаумен үйде көп болмаған соң, саған көңіл бөле алған жоқ. Сенің түпсанаң мұның бәрін солай болуға тиіс ақиқат деп қабылдады. Уақыт өте келе онда, мысалы, мынадай сенім дамыды: Ақша = қиындық. Ақша жеткіліксіз. Әкемнің маған көңіл бөлмеуіне осы ақша кінәлі. Ақшадан тек азап көресің. Енді сен ержеттің, саналы түрде ақшаны күреп тапқанды жөн көресің. Бірақ сенің түпсанаң ақша жақсылық әкелетініне сенбейді. Ол ақшаны табу оңай емес деп ойлайды, ақша табамын деп жүргенде жақыныңнан көз жазып қалатыныңа сендіреді. Сосын сен бұл жағдайда саналы түрде де ақша табуға қанша тырыссаң да, кедей қалпыңда қала бересің.
Немесе үлкен қаржы тапқаннан кейін, жақыныңнан жырақтап кетпес үшін, ақшаны судай шашатын боласың. Сен өзіңнің қалауың туралы не айтқың келсе де, егер сенің түпсанаңдағы сенімің оған кереғар болса, олардың орындалуы екіталай. Ақырында сен: а ) өзіңе қалағаныңа қол жеткізуге жол бермейсің; ә ) қалауыңа қол жеткізесің, бірақ әбден титықтап бітесің. Ал содан кейін жүйкең тозады, бәрібір қолдағыдан айырылып қаласың. Қатарынан төртінші бауырсақты жеп қойғанда немесе өз әкесінен айнымайтын жігітке күйеуге шыққанда, өзімізді түпсана басқарып отырғанын жете түсінбейміз. Ал біздің түпсанадағы сеніміміз біздің саналы ниетімізге қайшы келгенде, бұл біз істеуге тырысатын іс пен іс жүзінде іске асыратынымыздың арасында адамды шатыстырар қайшылық туады. Бір аяғымызбен газды, екіншісімен тежегішті басып келе жатқандай күй кешеміз. Бізге таныс болып көрінуі мүмкін басқа сценарийлер мыналар: Сана: мен өзімнің жан жарымды тауып, оған үйленгім келеді. Түпсана: жақын қарым-қатынастың соңы азаппен аяқталады. Шылдыр шүмек ( саусақ ): сақинасыз қалады. Сана: 12 келі салмақ тастағым келеді. Түпсана: адамдар қауіпті; мен өзімді қорғау үшін қорған салуым керек. Дене: денеңдегі қалың май – қамалың.
Сана: мен тартымдымын, сымбаттымын және қылықтымын. Түпсана: тән ләззаты ұят. Жыныстық өмір: есінеген күйі қалады. Сана: мен әлемді аралап, саяхаттағым келеді. Түпсана: ләззат = жауапсыздық = мені сүймейтін болады. Халықаралық төлқұжат: таза қалпында қалады. Бұл сіңіп қалған қолаңса иістің кесірінен верандада рақаттанып отыру мүмкін еместігімен бірдей. Оның шешімін табудың, айталық, хош иісті заттарды тұтату, желдеткіш орнату, итті үйрету тәрізді көптеген айлалы жолы бар. Бірақ жертөлеге жорғалап түсіп, сол жерде бір аң-құстың ажал құшқанын көзіңмен көріп, түсінбейінше, мәселе шешімін таппайды. Ол сенің өміріңді сасық иіспен улайтын болады! Түпсанадағы шектеуші сенімнен арылу үшін, ең алдымен, оның бар екенін мойындау қажет. Өйткені шектеуші сенімді танып білмейінше, түпсанаңда терең көмілген мәселенің нағыз себебін табудың – өлген скунсты аршып алудың орнына, веранданы бояп, құмыраға гүл қоя бересің! Өміріңдегі көңілің толмайтын тұстар туралы ой қорытып, оларды тудырған сенімдер жөнінде ойлануға уақытыңды аяма. Мысал ретінде жұрттың бәріне ортақ ежелгі мәселе – ақшаның жетіспеуін алайық. Сен ақшаны өз қабілетімнен әлдеқайда аз табам деп ойлайсың ба?
Табыс табудың белгілі бір шегіне жеттің бе, не істесең де одан артық ақша таба алмай жүрсің бе? Саған байлық физикалық тұрғыдан қабілетің жетпес құбылыс боп көрінеді ғой, солай ма? Егер солай болса, ақша туралы ойлағанда ойыңа келетін алғашқы бес нәрсені жаз. Тізіміңде не бар: батылдық пен үміт пе, жоқ, әлде қорқыныш пен жеккөру ме? Сенің ата-анаң ақша туралы не ойлайды? Айналаңдағы басқа адамдар ол туралы бала кезінде не ойлаған? Олардың ақшаға деген көзқарасы қандай болған? Олардың ақшаға деген ойы мен сенікінің арасында қандай да бір байланыс бар ма? Осы кітаптың келесі тарауларында мен саған түпсанадағы сенімді тереңірек зерттеуге арналған құралдар ұсынамын. Олар сен қалағандай өмірді сүруге не кедергі келтіріп тұр, сонымен жұмыс істеуге көмектеседі. Ал әзірге шетке қарай бір қадам шегінуге машықтана бер. Өміріңде болып жатқан берекетсіздікке ден қойып, терең түсінуге күш сал. Өзіңді түпсанаңдағы қандай « аңыздар » тежейтінін түсін.
Мысалы: « ақша табу үшін жаның сүймейтін бизнеспен айналысуға тура келеді »; немесе « жақын қатынасқа барсам, тұзаққа түсемін »; не « егер мен диетаға жүгінсем, барлық дәмді нәрсені ұмытуға тура келеді »; сондай-ақ « егер жыныстық қатынастан ләззат алсам, басқа лас күнәһарлардың бәрімен бірге тозақ отында күйемін ». Шынымен не болып жатқанын түсінгеннен кейін, түпсанаңдағы өзіңді шектеуші сенімнің сасық қаңқасын шкафтан шығарып тастауға кірісе аласың. Сондай-ақ мұны « бір-екі, ал көтерейік » дегендей, оп-оңай істейтін боласың. Осылайша сен өмірге қажет кеңістікті босатып, оған жаңа, қызықты сенімдер мен тәжірибеге жол ашасың. Никола Тесла, өнертапқыш, физик, супергений Альбукеркеде ( Нью-Мексико ) тұрған кезімде достарымызбен бірге Батыс жағалауындағы Midnight Rodeo ( « Түнгі Родео » ) аталатын барға жиі барушы едік. Онда бір құтысы екі доллар тұратын « Бад Лайт » сырасы және көлемі футбол алаңындай еменнен жасалған билейтін жер бар-тұғын. Ал әйелдер әжетханасында шаш бұйралайтын темір сымдар мен шаш қатыратын спрей тұратын. Біздің бәріміз Американың Шығыс жағалауында туып өскен соң, кантри-музыканы менсіне бермеуші едік. Сондықтан алғашында ауылдың осындай ойын-сауығына тәкаппарлықпен күле қарайтынбыз.
Велосипед руліне ұқсайтын мұртты немесе белбеудегі ерекше алып ілмекті бірінші болып байқаған кезде, қай-қайсымыз болсын сұмдық менменситінбіз. Бірақ біз үшін нағыз көңіл көтеру кантри стиліндегі биді тамашалау болды. Біз Гарт Брукстің бас бармағын джинсы-шалбардың алдыңғы қалтасына мақтана тығып алатын жанкүйерлерінің қалың қауымы « уай-хай! » деп дауыстап, бәрі бір адамдай жер тепкілеуіне арбалғандай, көз алмай қарап тұрушы едік... Шынымды айтсам, бұл өте көңілді болатын. Көңілді болғаны сонша – біз өзіміз де бишілерге қосыла бастадық. Сонымен бірге достарымызға ковбой қалпақтардың астынан: « Ей, мұнда қара! » – деп қол бұлғап қоятынбыз. Сонан соң келесі ән үшін би алаңынан кетпейтінбіз. Кейбір би қадамын үйрену үшін де қалатынбыз. Көп ұзамай біз әр демалыс сайын « Түнгі Родеоға » тартып кететін болдық және түні бойы әліміз құрығанша билеуші едік. Менің Құдаймен қарым-қатынасым да шамамен осы­лай басталды. Бәрі долылық пен көз алартудан басталды. Дегенмен өзгеретін уақыт келгенде, өзімнің дәрменсіздігімнен шаршағаным сонша – кез келген ұсынысты ка­былдауға даяр болдым.
Сондықтан кәсіп жасау, өмірдегі мақсат-мұратыңды табу, өзіңді жеңу туралы кітаптардан руханият жайындағы ойларды тапқанымда, әдеттегідей « мұның бәрі жолы болмаушыларға арналған аңыз ғой » деп мұрнымды тыржитқан жоқпын. Оның орнына мен Құдайға мүмкіндік беру керек деп шештім. Бәрібір аянар ештеңем жоқ еді ғой. Ал енді, міне, ғаламат! Бұл кітаптардағының бәрі бірдей ақымақтың сандырағы болмай шықты. Керемет ойлардың көптеп ұшырасқаны сонша – тақырыпты зерттеуді жалғастыра бердім. Содан кейін жай ғана оқуды емес, зерттей оқуды бастадым; содан кейін оны іс жүзінде қолдануға көштім; содан кейін шабыттана бастағанымды байқадым; содан кейін сендім; содан кейін мен өмірімде таңғажайып өзгерістер болып жатқанын көрдім; содан кейін әбден құлай берілгенімді білдім; содан кейін жете түсіне отырып, сенімнің көмегімен өмірімді толығымен өзгерте бастадым; содан кейін оны басқаларға үйретуге кірістім. Ал енді атракциондағы родео-бұқаға мініп алып, қол көтеріп, ауаны жұдырығымен ұрғылап, пультте отырған жігітке: « Бол, бас, Уэйн! » – деп айқайлаймын. Сенің Құдайға деген көзқарасың қандай болса да, тек оған бейтарап қараған кезде ғана өміріңді өзгерту, жақсарту әлдеқайда оңай болатынын айтқым келеді.
Оны қалай атасаң да өзің біл: Құдай, Әйел-Құдай, Үлкен Жігіт, Ғалам, Энергия Көзі, Жоғары Күш, Үлкен Бастық, инстинкт, сезімталдық, Рух, Мырза, Жарқыраған Құйын немесе Табиғат. Өз басым « Құдай » сөзін тым арандатушылық деп санаймын, Энергия Көзі, Ғалам, Құйын, Рух және Табиғатдеуді артықкөремін. Сонымен, атау маңызды емес. Ал сонда не маңызды? Сен өзіңнің айналаңда және өз бойында Энергия Көзі бар екенін ( және онымен қарым-қатынас орнату керегін ) түсіне бастағаның маңызды. Үлкен өзгерістер кезеңінде сенің серігің нақ сол болады. Тек оған мүмкіндік бер. Өйткені істің жайы шамамен мынадай: Біз бәріміз осы шексіз күшпен байланыстымыз, бірақ көпшілігі бар болғаны оның титтей ғана бөлігін пайдаланады. Біздің Энергия Көзінен жаратылғанымызды және онымен байланысты екенімізді ұғыну мені руханиятты тереңірек түсінуге талпындырды. Оған қол жеткізгеннен бастап өмірім шынымен мүлдем басқа арнаға бұрылғанын саған айтуға тиіспін. Мен Энергия Көзімен байланыста, басқаша айтқанда, « бір арнада » болғанда өзімді әлдеқайда күшті, әлдеқайда үйлесімді және бақытты сезінемін.
Мен медитацияны неғұрлым көбірек жасаған сайын, өзімнің көзге көрінбейтін асқан қабілетім мен қарым-қатынасыма көбірек көңіл бөлген сайын, қалағаныма қол жеткізуге соғұрлым аз күш жұмсаймын. Сондай-ақ барлығын жылдамдықпен істейтінім соншалық – төбе шашым тік тұратындай. Әйтеуір ақырында сиқырлы таяқшамды қалай жұмыс істеуге мәжбүрлеуді түсінген тәріздімін. Егер Ғаламды, Рухты, Табиғатты сүю дұрыс емес десе, онда менің дұрыс болғым келмейді. СЕН ЕКЕУМІЗ БІРГЕ ІСТЕГЕЛI ЖАТҚАН ЖҰМЫСТЫҢ ІРГЕТАСЫ МЫНАДАЙ: Ғалам Энергия Көзінен жаратылған. Барлық энергия белгілі бір жиілікте тербеледі. Сенің өзің де, қалағаның да, қаламағаның да – барлығы бір жиілікке тербеледі. Тербеліс өзіне ұқсас тербелісті тартады. Тартылыс Заңы деп аталатын бұл негізгі идеяның мәні мынада: өзіңнің көңіл күйіңді көтеретін нәрсеге зейін қой, сонда сен көңіл күйіңді көтеретін нәрсені « баурап аласың », « жаныңа жақын тартасың ». Біз оны сезінсек те, сезінбесек те, энергияны өзімізге үнемі тартумен боламыз. Ал біз төменгі жиілікте тербелгенде ( яғни біз қызганышты, алаңдаушылықты, үмітсіздікті, сенімсіздікті бастан кешкенде ) өмірімізде жағымды оқиғалар болады деп үміт арту құр әурешілік. Өзіңнің тербеліс жиілігіңді бар күшіңді сала отырып көтеру керек.
Бұл өзің қалайтын жиіліктің тербелісіне сәйкес болу үшін қажет. Бұл белгілі бір жиілікке қосылған радиодан басқа бір жиіліктегі радионы тыңдауға ұмтылумен бірдей. Мысалы, ғашығыңмен кездесу кезінде махаббат әнін тыңдаудың орнына, жаңалықтарды тыңдау секілді. Маужыратар музыканың сүйемелдеуімен жағымды сезімге берілудің орнына, иммиграциялық заңдар туралы ұзақ пікірталас тыңдауға тура келеді... Ғалам сенің жиілігіңдегі кез келген тербеліске сәйкес келеді. Ал Ғаламды алдау мүмкін емес. Міне, сондықтан да жоғары жиілікте тербелгенде, жағымды жайттар мен оқиғалар сенің басыңда өздігінен болып жатқандай көрінеді. Сен үнемі жаны жайсаң адамдармен жолығасың және болашағы зор мүмкіндіктер ұшырасады. Және, керісінше, Альберт Эйнштейн айтқандай: « Кездейсоқтық – Құдайдың өзін жасыру тәсілі ». Сен саналы түрде энергетика әлемін басқаруды үйреніп алып, көрмегенге сеніп, ең жоғары тербеліс жиілігін сақтауды үйренер болсаң, өзің қалаған дүниені жасайтын ішкі күшке ие боласың. Сонымен, қайталап айтамын, жете ұғыну – бұл еркіндікке жол ашатын кілт. Энергия Көзімен байланыса және жиілігіңді арттыра отырып, өз жағдайыңды жақсарта алатыныңды ұғынған сәттен бастап, мұны жасау қазірдің өзінде қолыңнан келеді! Ал оның нақты қалай жасалатынын кейінірек айтамын.
Өз тербелісіңді көтеру үшін қалауыңның барлығы жүзеге асырылатынына сену қажет. Бұл сенімді сақтаудың ең озық жолы – Энергия Көзімен байланысты үзбеу. Біз керемет әсерлер, идеялар, сезімдер, мүмкіндіктер, заттар, адамдар және өз талантын әлемге паш ету әдістері бар швед дастарқанының алдында тұрған сияқтымыз. Бізге энергиямызды өзімізге қажет дүниеге сәйкестендіру ғана қалады. Сондай-ақ қалауыңды іске асыру үшін әрекет ету қажет. Әрине, ең бастысы – нақ осы әрекет! Көрші бассейннің жанында коктейль сораптап, бос отыру – жамандық шақыру. Жеңіске апарар жолмен қозғалу керек! Мәселе құрамдас екі бөлікті – энергия мен әрекетті тізе қосып жұмыс істеуге мәжбүрлеуде. Егер сенің энергияң өзің шынымен қалаған нәрсеге сәйкес келмесе, кез келген әрекет қажеттісінен әлдеқайда көп күш-жігер талап етеді. Егер де сен: Шынайы қалауыңды анық елестетсең; Сыртқы жағдайларға қарамастан, өз қалауыңа қол жеткізетініңе сенсең; Батыл қадамдар жасасаң, міндетті түрде жетістікке жетесің. Түсіңде ұшып жүрген кезің болды ма? Сен күн нұрын төккен көк шалғын үстінде айрықша масаттану сезімімен қалықтайсың, содан кейін мұның мүмкін емес екенін түсінесің. Қап! Әрине, жерге жалп етесің. Енді қанша тырыссаң да ұша алмайсың.
Сенім де осылай жұмыс істейді. Тіпті қандай да бір қалауың саған мүмкін емес болып көрінсе де, бәрібір сенуің керек. Бір сәтке сенуді тоқтатсаң, әрекет іске аспайды. Таңғажайып дүние ыдырайды. Ғажайып өміріңнен ғайып болады. Бойыңда дәйім Күш бар! Мәселе көкте күн нұрын төгіп, ал жерде қояндар секіріп билеп жүргенде ғана сенім мен жоғары тербеліс жағдайында болу керек дегенді білдірмейді. Тіпті бастаған ісің дағдарысқа ұшырағанда да сенімнен ажырамауың керек. Яғни тот басқан медальдың жарқыраған жарық жұлдызды екінші жағы бар екеніне сену керек. Ең бастысы, салың суға кетпесін. Француз жазушысы және ақиқатты іздеуші ержүрек Андре Жид дәл айтқандай, « егер жағалауды айлап-апталап көрмеуге келіспесең, жаңа жерлерді аша алмайсың ». Оның құпиясы сенімде: біз сүйіспеншілікке толы, мейірімді және қамқор Ғаламда өмір сүрудеміз. Тек сенімің қорқынышыңнан басым болуы қажет. ШАРЫҚТА КӨГЕРШІН, ШАРЬІҚТА Егер күйзеліп жүрген болсаң, онда өткеніңмен өмір сүріп жүрсің. Егер сен алаңдап жүрген болсаң, онда болашақта өмір сүріп жүрсің. Егер бәрімен тату болсаң, онда сен қазіргі уақытта өмір сүріп жатырсың. Лао-цзы, қытай философы, даосизмнің негізін салушы.
Ол былай: бір аяғыңды артқа қарай жіберіп, аяқ ұшын барынша созасың, тізесі бүгілген екінші аяғың алдыңда, сосын еңкейесің және соның үстіне жатасың. Егер сен шынымен көгершін болсаң, бұл пайдалы болуы мүмкін. Ал мен осы қалыптан өлердей қорқамын. Екі жамбасым екі жаққа қисайып кетеді. Оны ауырсынамын және буыным қарысып, бастапқы қалпына келмей қала ма деп зәрем ұшады. Соған қарамастан, нұсқаушы айтып отырған « босаңсуды » ерте ме, кеш пе сезіну үшін, мен жаттығуды беріле жасай беремін. Шынына келсек, мен бұл жігіттің осы қалыпты ауыстыруға рұқсат беруін іштей тілеумен боламын. Бірақ ол ерегіскендей ауыстырмайды, өйткені өзімен-өзі әлек. Әйтеуір біздің Ғаламмен байланысымыз, тыныс алуымыз, сананы шынайы сергектенуге апаратын жол туралы мұрнының астынан міңгірлейді де жүреді... « Сайтан алсын сені, жігітім, болшы, тезірек аяқташы! А-а-а-а-а-а! Шынымен де бір жерім үзіліп кеткен сияқты! Құдайым-ау, денем қарысып қалды, енді қалай қалпыма келемін? Ол маған жақын келіп, орнымнан тұрғызуы керек, өйткені мен өз бетіммен тұра алмаймын... » Сонан соң ғана... Мен жан-тәніммен тыныс алып жатырмын.
Басымдағы бітпейтін мылжың ойды сөндіріп тастаймын, тынышталамын, үндемеймін және мойынсұнамын. Буындарымның түпкілікті ығысып жатқанын және тұла бойымның жаңа бір күйге терең әрі тереңірек батып бара жатқанын сезінемін. Бұрынғыдан да тереңірек күйге түсемін. Денемнің қақсағаны қойды. Үрей кетті. Мен Ғаламмен жеке жалғыз қалдым. Бірақ содан кейін қалай орнымнан тұра алмағаным тағы есіме түсті. Біз мына құрып кеткір қалыпта бес минуттан көп отырдық, мен оны тіземнің ысып кеткенінен байқап отырмын. Ал сен шынында да аузыңды жапқың келмейді, мен енді жабылар, міне, енді жа­былар деп отырмын, сенің мылжыңың таусылмады ғой... » Сонан соң ғана... Мен Ғаламмен байланысымды қалпына келтіремін. Көгершін күйіне терең бойлап, батып кете жаздадым. Шексіз рақаттану мен өзімнен әлдеқайда жоғары әлденемен шынайы байланысты сезініп отырмын. Бұл – алға-артқа ауысу, яғни басымыздағы үрей мен « шынайы тыныс алу » аралығы – өмірде көпшілігіміз басымыздан кешетін құбылыс.
Жамбастың шығып кету қаупі туралы ( яғни болашақ туралы алаңдау ) немесе бұл күй мен үшін қандай қиын болды деп ( яғни өткен шақ туралы ) алаңдаудың орнына, мен жай ғана « осындағы және қазіргі » күйге түсіп, рақатқа бөленген болар едім. Басқаша айтқанда, дәл осы шақтан ләззат аламын. Басымызға келетін сан алуан ойлардың соңынан жүгіріп, қанша қымбат уақытты босқа жұмсайтынымыз мені таңғалдыруын қояр емес. Біз өмірді драмаға айналдырамыз, бетке шыққан қылға бола күйіп-пісеміз, біреудің сүйіспеншілігіне зәру боламыз, өз әрекетімізді ақтауға тырысамыз, интернеттің баяу жұмысына шағымданамыз, ақымақтардың өмірін талдауға құмармыз... Және біз мұның бәрін дәл осы сәтте, дәл қазір орын алып жатқан нағыз ғажайыптың ортасында бола отырып істейміз. Біз шексіз керемет планетада өмір сүреміз! Қандай да бір белгісіз жолмен ол өз өсінің бойында қалай айналу керегін және шексіз кеңістік арқылы нақты бекітілген бағытпен қалай жүруді түсінеді! Біздің жүрегіміз соғып тұр! Біз әлемді көре аламыз! Бізде махаббат, күлкі, сөз, жанашырлық, қонақүйлер, компьютерлер, көліктер, от, гүлдер, музыка, медицина, тау, тоқаштар бар! Біз ғажайыптарға толы шетсіз-шексіз Ғаламда өмір сүреміз!
Біздің әлемді қастерлеп, тынымсыз араламауымыздың өзі түсініксіз. Мүмкін, Ғалам « Осы ақымақтарды ояту үшін тағы не істесем екен? Көктен кока-коланы жаңбырша жаудырсам ба? » деп ойлайтын шығар. Ғаламның бізді жақсы көретіні және ғажайыптардың дәмін татқызғысы келетіні сонша – ол кейде бізге аздап ишара жасайды. Бұл бейне бір кино кейіпкерінің ғайыптан ажалдан құтылып кетуіне ұқсайды. Оның қуаныш пен ризашылықтан шат-шадыман болатыны сондай – көше кезіп, есінен тана күліп, кездескен жұрттың бәрін құшақтай бастайды. Оның « проблемалары » бір сәтте шешіледі. Осында және қазір, осы сәтте тірі болу қуанышының көрінісі экранды толтырады. Мен құбырдағы су сорып алған және су бөгетінен аман өткен адамды білемін. Ол өлім аузынан қалды және қазір бұл туралы өз өміріндегі ең терең және тағдыры шешілген қасірет ретінде айтады. Мен мүндайды ешкімнің басына тілемеймін. Тек түсінгенің дұрыс: егер саған өзгеру үшін апат қажет болса, оны ғарыштық деңгейде ұйымдастыруға болады. Ғалам бізді тамаша тәлімгерлерден кенде етпеген. Мысалы, жануарлар. Жануарлар әрдайым осы шақта өмір сүреді. Олар бізді де осы шаққа тартатын құпия күшке ие.
Құрбым үйінің табалдырығын аттағанда, иті өзін қырық жылдық түрмеден босатуға келгендей қуанады. Үй иесі бар болғаны бір сағат қана үйде болмаса да! Сен осындасың. Мен де осындамын. Мен сені жақсы көремін. Жақсы көретінім сонша... Кішкентай балалар да тамаша тәлімгерлер. Сурет салудың, ойнаудың, әлемді зерттеудің қуанышына терең бойлайтыны сонша – олар тамақ ішуді, жуынуды және ұйықтауды ұмытып кетеді. Олар үнемі айрықша шат-шадыман қуанышта жүреді. Өйткені олар басқалардың өздері туралы не ойлайтынына алаңдауды әлі үйренбеген. Немесе, Люсидің көршісі сияқты, сурет салуға қабілетсіздігіне қынжылуды да білмейді. Олар осы шақта өмір сүруде. Өмірден ләззат алудың мәні – осы. Әңгіменің соңы. Жануарлар мен сәбилерден жиірек үлгі алсақ дұрыс болар еді. Біздің істегіміз келетін іс те, армандаған болмысымыз да – бәрі осы әлемде қазірдің өзінде бар. Дәл қазір. Саған қажет ақша бұрыннан бар. Сен кездестіргің келетін адам қазір өмір сүруде. Алғың келетін тәжірибені дәл қазір ала аласың. Жазғың келетін керемет ән идеясы дайын тұр және өзіңе қажет ақпарат жүктеп алуыңды күтуде. Білім, көрегендік, қуаныш, сүйіспеншілік – мұның бәрі сенің назарыңды аудару үшін қол бұлғауда.
Сен армандаған өмір бар! Дәл осы жерде және дәл қазір. Сайтан алғыр, мен не туралы айтып тұрмын?! Мұның бәрі уысымызда болса, ол қайда? Оны электр тоғы сияқты елестетіп көр. Қыздыру лампасын ойлап тапқанға дейін адамдардың көпшілігі электр тогының бар екенін білмеген. Ал ол сол кезде де бар еді, – біз әлі оянбаған едік, жете түсінген жоқпыз. Оған зейін қою үшін қыздыру шамын ойлап табуға тура келді. Мәселе біз армандаған заттар мен мүмкіндіктердің әлі жоқ екенінде емес. Мәселе олардың бар екенін немесе олардың бізде болуы мүмкін екенін біздің әлі түсінбеуімізде. Энергия көзімен байланыс орнатуға және осы шақта болуға неғұрлым көп машықтансаң, идеялар ойыңызға соғұрлым көп оралады және мүмкіндіктерді пайдалана түсесің. Кришна құдаймен кездесуді қалайтын бекзат ханым туралы әдемі үнді аңызы бар. Ол орманға кіріп, көзін жұмып, Құдайды шақыруға тырысып дұға етеді және медитация жасай бастайды. Ал ғажайыпты қараңыз – орман соқпағымен әйелге қарай Кришнаның өзі келе жатады.
Бірақ ол әйелдің иығынан қаққанда, әйел көзін ашпастан оған тез жоғалуды бұйырады, өйткені ол өмірлік мақсатына жету үшін медитация жасап жатты... Біз өз ойымызға орағытып қалған кезде, сол сәтте алдымызда тұрған дүниені назардан тыс қалдырамыз. Қимылдама, дәл қазір өзіңді қалай сезінетініңе назар аудар. Демнің ағзаңа қалай кіріп-шығатынын сезін. Тұла бойыңа тиген ауаның лебін сез. Жүрегіңнің соғысын есті. Көзің көреді. Құлағың естиді. Ішіңде және сыртта қайнап жатқан энергияға зейін қой. Ойыңды өшір және Энергия Көзімен байланысты сезін. Т-ы-н-ы-с-т-а. Тіпті мойныңда үлкен несие ілулі тұрса да, анаңмен алты жыл сөйлеспеген болсаң да... Дәл қазір, дәл осы сәтте бар дүниеден тыныштық пен қуанышқа кенеле аласың. Күнделікті жуынып-шайыну, несие төлеу сияқты күнделікті күйбең мойнымызға міндет жүктелген. Ересек адам болғандықтан, кейде қазіргінің қамынан қашып кеткің келеді. Кейде алдын ала ойлап, болашақты жоспарлау керек. Сондай-ақ өткенді зерттеп, оның қателігінен сабақ алу қажет. Қателіктерді күліп қарсы алып немесе онымен мәңгілікке қоштасып, жауып тастаған жөн. Бірақ болашақ пен өткен шаққа қысқа мерзімді сапар үшін жай ғана қарқынымызды бәсеңдетсек мейлі ғой!
Ал « егер былай болса » және « бұл қалай болды? » деген пайдасыз ойды талқылауға тым көп уақыт жұмсайтынымыз ше?! Сондықтан « Құдай, өзің көмектесе гөр » дейміз! Осы сәтте неғұрлым көп уақыт өткізсең, өмірің де соғұрлым бай болады. Осы шақта болу сені мылжың ойдан құтқарады және тербелісіңнің жиілігін арттыратын Энергия Көзіне қосады. Ал ол, өз кезегінде, саған ұқсас жиіліктегі заттарды, оқиғаларды және тәжірибені тартады. Барлық осы керемет заттар, ғажайып тэжірибелер, үйіріп әкетер оқиғалар қазірдің өзінде осында, сенің қасыңда. Олар сенің ортақ мерекеге қосылуыңды төзіммен күтуде. Бар бол­ғаны – бос сөзді қойып, қарқыныңды тежеп, оларды қабылдауың керек. ҮЛКЕН ҰЙҚЫШЫЛ Басқа біреуге ұқсауға тырысу – өзіңді-өзің босқа жоғалту. Курт Кобейн, Nirvana рок-тобының вокалисі және гитарисі Өзіңе-өзің көмектесу жолына түсер-түспесте мен « эго » деген нәрсе туралы естідім. Ол жайындағы әңгімелер мені шатастырып жіберді. Мен әрдайым « эго » деген – менмендік пен мақтаншақтық деп ойлайтынмын. Алайда менмендік пен мақтаншақтық эгоның бір бөлігі болғанымен, ол түсінікті толық ашпайтын болып шықты.
Өзіңе-өзің көмектесу/руханият қоғамдастығында « эго » сөзі көлеңкелі « мен » немесе жалған « мен », не жексұрын сияқты әрекет ететін « менді » білдіру мақсатында қолданылады. Бұл – біздің, мысалы, күйеуіміздің немесе әйеліміздің көзіне шөп салу арқылы өз шаңырағымыздың шырқын бұзатын процесті басқаратын бөлігіміз, өйткені біз жүрек түкпірінде өзімізді лайықты немесе сүйікті сезінбейміз. Жүрек қалауынан бас тартатын және сәтсіздікке ұшыраудан қорқып, актерге айналатын бөлік. Біздің ұлылығымыз туралы жалпақ жұртқа жаятын « меннің » бөлігі өзіне деген сенімсіздік пен сырттың қолдауын қажет ететіндіктен қара күшке жүгінеді. Басқаша айтқанда, өз эгоңды көрсетудің бірнеше амалы бар. Осыдан бастап мен оны Үлкен Ұйқышыл деп атаймын. Немесе қысқашалап – ҮҰ. Осылай етсек, көп шатаспаймыз деп ойлаймын. Сонымен бірге, менің ойымша, бұл сөз орынды болар, өйткені сәтсіздікке ұшыраудың негізгі себебі ( кедейшілікте өмір сүру, ақымақтармен қарым-қатынас немесе эмоциялық тұрақсыздықтың қорлығы ) өзіміздің қаншалықты күшті, ал Ғаламның молшылыққа толы екенін санамызда әлі қорыта алмай жүргенімізде. Жарайды, әңгімені жалғастырайық. ҮҰ сенің жалған сенімің мен ішкі шегараңның негізінде тіршілік етеді.
Бұл – балалық шағыңда миыңа құйып тастаған Ғалам туралы шынайы көрінетін түсініктер мен өзіңді өзгелерден кем санайтын тұжырымдарың. ҮҰ сыртқы көздерден алынған ақпаратпен қоректенеді ( « мен мұны сенің сүйіспеншілігіңе бөлену үшін істеймін », « маған өзім туралы өз пікірімнен гөрі, сенің пікірің маңызды » ). Ол енжар ( « менің өмірімді менің жағдайым бақылап отырады », « мен құрбанмын » ), қорқынышқа сүйенеді және сенің өз шегараңнан, яғни жайлы аймақтан шығып кетпеуің үшін бар күшін салады. Үлкен Ұйқышыл өткен шақта және келер шақта өмір сүреді, сондай-ақ сенің өзіңді қоршаған барлық нәрседен оқшауланғаныңа сенімді. Керісінше, сенің шынайы « менің » немесе жоғары « мен », не суперқаһармандық « мен » ( ҮҰ емес « мен » ) сенің Энергия Көзімен байланысыңа сәйкес жұмыс істейтін бөлік болып саналады. Ол іштен нәр алады ( « мен өзімді жақсы көремін және өзіме сенемін », « маған дұрыс сияқты », « менің мақсатым бар », « мені сүйетін адам бар » ).
Ол белсенді ( « мен өз өмірімді басқарамын », « мен бәріне әлі көрсетемін » ), сүйіспеншілікке сүйенеді және сен оянып, Үлкен Ұйқышылдан арылған сәттен бастап сенің шексіз әлеуетіңді қамтитын шынайылыққа негізделеді. Сенің шынайы « менің » осы шақта өмір сүреді және ғажайыпқа сенеді. Өйткені ол Ғаламмен біртұтас. Мен әлемде Үлкен Ұйқышылға толығымен тәуелсіз ең болмаса бір адам бар екеніне күмәнданамын. Көпшіліктің онымен біте қайнасып кеткені сонша – олар өздері үшін қалаулы және қолжетімді өмірдің ширегіне де келмейтін тіршілікті қанағат тұтады. Дегенмен өзінің неге қол жеткізе алатынын түсінетін адамдар өте аз. Біз қорқынышқа негізделген қоғамда өмір сүреміз; сондай-ақ қоғам көзі ашық, ұлы болашағы үшін жайлы ортадан қашып шыққан адамдарға өршелене қарсы күресуде. Олардың көпшілігін жауапсыз, өзімшіл неме­се тіпті ақылсыз деп бағалайтыны рас. Бірақ бұл олардың қолы жетістікке жеткенше ғана. Онда – жарайсыңдар! Бұлай болатын себебі: Сен қорқақсоқтап, тағы бір сылтау ойлап тауып отырғаныңда басқа біреудің өз арманына жетуі үшін кедергіні бұзып-жарып бара жатқанын қадағалау – нағыз жынға тиетін әрекет. Әрине, мен жалпылама айтып отырмын, жер жүзінде бізді қолдайтын әрі жігерлендіріп отыратын адамдар баршылық.
Бірақ Үлкен Ұйқышылдан құтылып, өміріңді өзгертемін деп шешкен кезде, өзің ең бірінші тап болатын жағдай – айналаңдағы ұйқылы-ояу адамдардың сені қолдамауы. Сондай-ақ бұл көңіліңді қалдырса да, біліп қой, бірінші қарсы шығатындар – ең жақын адамдарың. Олар өз наразылығын түрлі тәсілмен білдіреді: ашулануы, ренжуі, таңғалуы, сынауы, жаңа бизнесің немесе жаңа достарың туралы айтқан сайын мырс етуі, сенің бұрынғыдай емес екеніңді ескертуі, қабағын түюі, мазақтауы және т.б. Ширли, сен шынымен тырнақ әсемдеу салонын ашу үшін кеңседегі тұрақты жұмысыңды тастағың келе ме? Сенің екі балаң бар, төленбеген ипотекаң бар және қан қысымың жоғары! Бұл салада стартапшылардың табысқа жетуі өте сирек! Егер сен сәтсіздікке ұшырасаң, отбасыңның жағдайы қандай болатыны туралы ойландың ба? Өзі сәтсіздікке ұшыраса, Ширли отбасының жағдайына қалай алаңдамасын! Ол түн сайын үрейден оянады! Бірақ өзі ұнатқан ісін атқару үшін кеңсе диспенсеріне кезекке тұру мен бастықтың өткен аптада туған күніне қызметкерлерге мерзімі өткен торт әкелгеніне шағымдану орнына, ол бойындағы қорқынышын жеңеді. Сен суперқаһармандық қасиеттеріңді күшейтіп, тәуекелге бел буған сәтте басқалар, әрине, ізгі ниетпен, сенің тұла бойыңа өздерінің үрей-қорқынышын ұялатқысы келеді.
Сондықтан өзіңді артқа тартатын адамдардың жанында екі елі аузыңа төрт елі қақпақ қой. Одан гөрі карсылықты өз уәжімен жеңгендермен және ең болмаса соған ұмтылушылармен немесе өзіңді қолдайтындармен көбірек аралас. ҮҰ қарсылығын жеңуге тырысып, өз басыңдағы оймен күресудің өзі аздық етпейді. ҮҰ балапанын үйден шығармайтын Италияның мекиен тауығына ұқсайды және сенің де өмір бойы етегінен үстап жүргеніңді қалайды. Оның ниеті ізгі, бірақ толығымен қорқынышқа негізделген. Сен үйреншікті жайлы ортадан шықпасаң, ҮҰ риза. Ал думанды кешке баруға тырыссаң болды, тым қамқор да өктем « ана » тұра ұмтылады: ол саған тістей қатып жабысып, сенің жаңа өмір бастауыңа кедергі келтіреді. Сондай-ақ оның әдістері де біртүрлі. Темекі шегуді немесе есірткі қолдануды тастаған адамдар да осындай сезімді бастан кешетін шығар. Сен қалайда одан құтылдың және өміріңді жақсы бағытқа бұрдың! Бірақ алғашында үзақ күндер, кейде тіпті апталап өзіңді « тілазар бала » атанған кезден де нашар сезінесің. Сен енді осы жиіркенішті затты қолдануды қоясың, денеңді токсиндерден тазартасың, дірілдейсің, терлейсің, құсасың... Ал осы бәрін тастау туралы жақсы идеяның өз басыңа қалай келгенін түсінбейсің. Бір сөзбен айтқанда, рақат сезімге батасың!
Біз өзімізді тежеп тұрған бейсаналы шектеуші сенімдерден арылып, жайлылық аймағынан секіріп кеткенде де дәл осылай болады. Бұл өте күшті детоксикация, алайда кейде бәрі бізге қарсы сияқты көрінеді. Мысалы: көлікті ағаш басып қалады, компьютер бұзылады, сүйіктіміздің ең жақын досымыздың төсегінде жатқанының үстінен түсеміз, төлқұжатымызды ұрлатып аламыз, тұмаумен ауырамыз, үйіміздің шатыры тесіліп қалады, біреу жабыстырып кеткен сағыздың үстіне отырамыз... Ал, шын мәнінде, бұл сенің бейтаныс, бірақ өзің қалаған аумаққа қадам басуыңа мүмкіндік берудің орнына, кері тарту мақсатындағы Үлкен Ұйқышылдың әрекеті. Әрбір жетістікке жеткен адам оның не екенін біледі, өйткені ол оны басынан өткізді. Алып адыммен алға басқаныңда, жетістігің алтынға айналу алдында көбінесе зергердің олжасына айналады. Бұл сөзім аздап жасанды болып көрінуі мүмкін, алайда есіңде болсын, өз өмірің өз қолыңда, бұл – ақиқат. Бүгінгі таңда сенің қолыңда барың – өткен шақта өзіңнің немесе өзгелердің ой-пікіріне сүйене отырып жасаған еңбегіңнің нәтижесі. Жүрегіңнен шындықты тауып, кейбір принциптерді қайта қарастыру арқылы жалпы өз әлемің мен өз басыңды қайта реттеуге кіріссең, Үлкен Ұйқышылды шын мәнінде өлтіресің.
Ол, әрине, бүлік шығарады және сені қалайда қайтадан бұрышқа тығуға тырысады. Ал біз – шоғырланған энергия көмегімен өзінің нақты өмірін жасай алатын қуатты жаратылыспыз. Бірақ егер түпсана бұл энергияны тәуекелге баруға жол бермеуге жұмсауды шешсе, онда проблема туындауы мүмкін. ҮҰ сенің өзгеруіңе және өзіңді дамытуыңа жол бермеу үшін қолдан келгеннің бәрін істейді, өйткені сен өзгелердің « өзің » деп танитын болмысын жоюға тырысып жатырсың. Үлкен Ұйқышылды қанша жек көрсең де, оның күшін ешқашан кем бағалама. Кейде ол бізді тоқтатуға тырысып, эмоциялық тосқауыл қояды, ал кейде іс-әрекеттерге көшеді. Менің бір клиентім бар. Ол өзі армандаған кәсіпкерлікті нөлден бастау үшін істеп жүрген қызықсыз, бірақ жалақысы жоғары жұмысын тастады. Ол неден бастау керегін және жұмысты қалай ұйымдастыруды білмейтін. Өз отбасының жағдайына алаңдамастан, бастайтын ісінде ешқандай кепілдік пен дайын шешім болмауына қарамастан, сенімді жұмысын тастап кетті. Сөйтіп, өзі қалағандай өмір сүруге бекінгендіктен, жеңін түріп, іске кірісті. Міне, дәл сол кезде ҮҰ тас-талқан боп ашуланды! Мен онымен психотерапевтік сеанс өткізгеннен кейін, ол көлігінің бір емес, екі дөңгелегі жарылғанын көреді.
Оның балаларын қарайтын әйел көлік жүргізіп келе жатып, клиенттің әйелінің көлігін соғып кеткен. Асүйдің астындағы су құбыры жарылған. Алғашқы ірі мәмілеге қол қояр алдында оны автобус қағып кеткен ( мен ол байғұстың аман-есен қалғанын қуанышпен хабарлаймын ). Бірақ « жарайды, болды, сен жеңдің » деудің қанша жер­дей реті келіп тұрса да, ер жігіт алған бағытынан қайтпады. Бүгінде ол – өзіне-өзі қожайын, сүйікті ісімен шұғылданады, әлемді аралайды, миллиондаған долларлық келісімшарттарға қол қояды, клиенттерінің өмірін түбегейлі өзгертеді, шығармашылықпен айналысады және балаларға тамаша үлгі көрсетеді. Бірде өзінің дыбыс жазу студиясын ашуды ұйғарған музыкалық продюсермен жұмыс істедім. Ол жазу жабдықтарын, аспаптарды, дауыс күшейткіштерді, жаңғырықтан қорғайтын құралдарды сатып алуға бар энергиясын сарп етті, көп қаржы жұмсады. Ал студия құрылғаннан кейін мұның бәрі өртеніп кетті. Продюсер ешкіммен араласпай, екі жыл бойы уайымдап төсекте жатып алған жоқ, студияны қалпына келтіруге қажет ақша жинауға кірісті. Айта кету керек, екінші жолғы бастамасы бұрынғыдан да жақсы болды. Қазір бұл әйелдің жолы болғаны сонша – ол музыканттарды « жеке-жеке » тандай алады. Ол бұрын өзі армандаған өміріне қол жеткізді.
Менің айтқым келіп отырғаны мынау: егер сен өзіңнің қызықсыз жұмысыңды тастап, мысалы, армандаған наубайханаңды ашамын деп шешкенде, кенеттен жүк көлігі қабырғаны бұзып кіріп, тоқашыңның бәрін таптап кетсе, қатты уайымға берілудің қажеті жоқ. Мұны жамандықтың белгісі санап, « мен осылай боларын білдім! » дей көрме, керісінше, өзіңе берілген сынақ ретінде қабылда. Сонда сен ҮлкенҰйқышылдан құтыласың, яғни сенің бағытың дұрыс. Өсуді әлсіздерге тән іс демеймін. Бірақ тіпті оның өзі қазіргі сенің сүреңсіз өміріңнен ауыр емес. Егер сен өміріңді өз қолыңа алып, оны « өзіңе тән » еткің келсе, ештеңеге қарама! Соған сенуің керек. Сенің жаңа өмірің қазірдің өзінде бар және ол бұрынғыдан әлдеқайда жақсы екеніне сенімді бол. ҮҰ ашуланса, үстамды және табанды бол. Қандай жағдай болса да, өз бағытыңнан тайма. Өйткені айналаңдағы үйреншікті нәрсенің бәрін толығымен жарқын өмірге айналғанын көруден озық ештеңе жоқ. ӨЗІН-ӨЗІ ҚАБЫЛДАУ ДЕГЕН – ХАЙУАНАТТАР БАҒЫ Бәрі жақсы, бәрі жақсы емес. Менің құрбым Синтияның әлі жазылмаған өмірбаянының тақырыбы Менің кәсіби оратор құрбым бар.
Ол өз ойын керемет жеткізеді, сондай мықты, ақылды және жаратылысынан адамды еріксіз өзіне тартып тұратыны соншалық – ол бурритоға тапсырыс бергенде, мен: « Дәл солай! Ешқандай күйіп кеткен бұршақты көрсетпеңдер! Сендер бұл қыздың не айтқанын естідіңдер ме? » – деп, көзім жасқа шыланып аиқайлағым келеді. Сондықтан бірде ол сөз сөйлегеннен кейін менің қасыма сылқ етіп отыра кетіп, сөзінің қаншалықты қызықсыз шыққанын мойындауымды үзілді-кесілді талап еткенде, менің қалай таңғалғанымды көрсеңіз ғой. Сондай-ақ өздерін « қорқыныштымыз » деп есептейтін әдемі құрбыларым да бар. Өздерін кейде данышпан, кейде мүлдем дарынсыз санайтын, осы екі сезімнің ортасында безілдеп жүрген талантты авторлар бар. Көрші кәсіпкер құрбым бар, өзі қаржы құдайы ма, әлде отбасын ертең көпір астындағы лашықта тұруға мәжбүр ете ме – осыны әлі күнге дейін шеше алмай жүр. Өзін-өзі қабылдау деген – хайуанаттар бағы. Біз өмірімізді шексіз маңыздылығымыздың қысқа сәттері мен мүлдем дарынсызбыз/лайықсызбыз/жалқаумыз/сұмдықпыз және әне-міне әшкереленетін боламыз деген қорқыныш арасында жалтақтаумен өткіземіз. Біз өзімізді не үшін үнемі қинаймыз?
Егер сен ең болмаса бір сәтке озық бола алсаң ( ал сен бола аласың, мен мұны білемін ), неліктен өз энергияңды басқа іске жұмсап, бағалььуақытыңды өлтіруге тиіссің? Егер әркім өзінің таңғажайып « менің » түпкілікті қабылдаса, өмір қызықты да жарқын және белсендірек болмас па еді?! Өзіміздің керітартпа екенімізге сену секілді, жұлдыз екенімізге сену де оп-оңай. Екі нұсқаға да бірдей энергия жұмсалады. Онда біз неліктен әрдайым драманы таңдаймыз? Әдетте ел-жұртты тәнті еткен адам іске кіріседі және нәтижесі де керемет шығады. Сен ол үшін қуаныштысың және мүлде таңғалмайсың. Өйткені: Әрине, ол басқаша істей алмайды, өзі СОНДАЙ адам! Таныс сөз, солай емес пе? Бірақ өзіңнің қаншалықты ғажайып екеніңді көруге сені мәжбүрлеудің қиындығы алып зефирді тауға итеріп шығарумен бірдей! Осылай, осылай, біз итеріп келеміз, көтеріліп келеміз, біз цандай кереметпіз! Ой, жоқ-жоқ, бізді солға қарай әкетіп барады! Осылай, теңесейік деп қалдық... Супер, бәрі орындалды! Ой, жоқ, бізді оңға қарай әкетіп барады.
Біз алға қарай бір қадам, артқа қарай он төрт қадам жасап, шеңбер бойымен жүгірудеміз, ал оның еш қажеті жоқ еді. Қалай болса да өзіңді саған тәнті болған адамның көзімен бағалауға тырысып көр. Ол сенің алға қарай аршындап баса алатыныңа сенеді. Ол сенің өзіңді кем санайтыныңды және өзің туралы пікіріңнің жағымсыз екенін білмейді. Оның көретіні – сенің шынайы жарқын бейнең мен әлеуетің. Сондықтан өзіңе ең адал жанкүйер бол, өзіңе басқа – күмәндана алмайтын тараптан қара, сонда сен өзіңнен тарайтын сәулені көресің. Біз қоршаған дүниені көру жолын өзіміз таңдаймыз. Ендеше неліктен өзіңнен аса танымал адамдардың қабілетін көрмеуге тырысасың? Сен кереметсің! Сен бұл дүниеге айғайлап келгенде де керемет едің, қазір де солайсың. Әйтпесе Ғалам сен үшін басын ауыртпас еді. Еш нәрсені кереметтігің толығымен жойылып кететіндей етіп, соншалық бұза алмайсың. Кереметтік – сенің болмысың. Сен әрқашан сондай боласың. Бұл осымен талқыланбайды. Сені күшті, тегеурінді, сүйіктісің. Ол сөзсіз. Ғалам сенің соншалықты ғажаптығыңа шексіз шаттануда. Ол сені өзінің ыстық, сүйіспеншілікке толы құшағына тартып тұр. Ол саған қалағаныңның бәрін беруге асық. Ол сенің бақытты болғаныңды қалайды.
Сенің бойыңнан өзі нені көрсе, сенің де соны көруіңді армандайды. Сен мінсізсің. Саған өзің үшін тым кішкентай нәрсені ойлау, өзеннің өз арнасын тым ирелең немесе ағысы өте баяу, не бастауы тым қарқынды деп ойлауы секілді, тым мәнсіз, мағынасыз. Білесің бе?! Сен белгілі бір басы, ортасы немесе соңы жоқ жолда келе жатырсың. Бұл жерде теріс бұрылыстар мен ирелеңдер жоқ. Бұл жай ғана өмір. Ал сен қолыңнан қандай болу келсе, сондай болуға тиіссің. Дүниеге сол үшін келдің. Өз болмысыңнан қашу сені төмендетеді. Өйткені сен жалғызсың және дүниеге бір-ақ рет келесің. Қайталап айтамын, сен жалғызсың және дүниеге бір-ақ рет келесің. Дүниені өз ісіңнің сәулесімен жадыратуға жол бер. Әрқайсысымыз да өзімізге тән жолда мінсізбіз. Өзіңе күле қара. Өзіңді және өзгелерді жақсы көр. Әзіл-қалжыңды қуанышпен қабылда. II БӨЛІМ. ӨЗІҢНІҢ ІШКІ МЫҚТЫЛЫҒЫҢДЫ ҚАЛАЙ ҚАБЫЛДАУ КЕРЕК? ӨЗІҢДІ ЖАҚСЫ КӨР Өзімізді шын жақсы көрген кезде ғана өміріміз өз қалағанымыздай болады.
Луиза Хэй, жазушы, баспагер, өзіне-өзі көмектесудің « кіндік шешесі »; Луиза өзіне-өзі көмек беру мәселесімен әлі көпшілікке танымал болмаған кезде-ақ айналысқан Бірде Бобби ағамның үйінде, диванда оның екі жасар ұлының еденде ойнағанын бақылап жатқан едім. Кенет журнал үстелінен еденге бір нәрсе құлап түсті. Ерекше бірдеңе емес. Оның тіпті не екені есімде де қалмады. Кішкентай інішегім оны көтеру үшін еңкейді. Бобби маған бұрылып: « Көрдің бе? Жігітіміз оны қалай көтеру керегін жақсы біледі. Ол тізесін бүгеді, арқасын тік ұстайды, белін құрыстырмай, ішін тартып алған – мінсіз! » – деді. Ал сәби мұның бәрін теpіп шықты, ал әкесі оның мүсіні, бұлшықетінің жұмысы, көзқарасының байыптылығына қарап тұрды және інішегімнің мұның бәрін асқан шеберлікпен атқарып жатқаны туралы түсініктеме беріп тұрды. Оның тіпті жөргегі толып тұрғанына қарамағанын да атап өтті. Тамаша! Бұл жігіт арқасын ауыртпай, көлікті аудара салуы мүмкін ғой. Ал мен шалбарымды әрең киіп жүрмін, құлап қалсам, ауруханадан бір-ақ шығуым мүмкін.
Дүние есігін ашқан кезде біз өмірдің кейбір маңызды негіздерін түйсікпен түсінеміз, олар, мысалы, еденнен сыра құтысын алу керек кезде белдің орнына тізені бүгу мүмкіндігімен ғана шектелмейді... Біз өз инстинктімізге сене алатын, терең тыныстай алатын, қарнымыз ашқанда ғана тамақтанатын, басқалардың біздің айқайлағанымыз, би қимылдарымыз немесе шаш үлгіміз туралы не ойлайтыны жайында басымызды ауыртпайтындай болып тудық қой. Біз ойнай аламыз, бір нәрсе жасай аламыз және шын жүректен жақсы көре аламыз. Сосын өскен сайын және басқалардан үйренген сайын, осы алғашқы сеніміміздің көпшілігін теріс жалған сенімдер, қорқыныш, ұят және өзіңе деген сенімсіздік ығыстырады. Содан кейін біз эмоциялық және физикалық тұрғыда азап шегуді бастаймыз. Осылайша енді ауырсынуды есірткімен, секспен, ішімдікпен, теледидар көрумен, чипстермен басамыз немесе басқа жай бір нәрсеге келісеміз. НЕМЕСЕ біз қаншалықты күшті екенімізді еске түсіріп, қайта оралған мүмкіндікке шап беріп жабысамыз және бұрын білгеннің бәрін қайта үйренуді таңдаймыз. Біз бейне бір кез келген арманды қаржыландыруға жететін өте мол ақшамен туатын сияқтымыз. Бірақ жүрегіміздің қалауына бағынудың орнына, біз басқа адамдардың көзқарасы бойынша өмір сүре бастаймыз.
Кейбіреулер өздерін клубқа баруға тым кәрі санайды, ал өзі бугиді бәрінен де артық жақсы көреді. Тағы біреулер сыртқа тәкаппар көрініп, өзіне сенімді адамның кейпінде жүреді, ал олар шын мәнінде жалғыз қалғанда махаббат пен достықтың жылуына мұқтаж. Енді біреулер болса өз бағдарынан ұялады. Біз өзімізге тән емес нәрсеге сеніп жүргенімізде, жан байлығы өздігінен жойылады. Тек өзіміздің нағыз болмысымызбен қайта қауышқаннан кейін ғана біз жан-жақты, толық және шынайы өмір сүруді бастаймыз. Біздің өзімізді-өзіміз бәрінен жұрдай ететін әдістеріміз шексіз көп болғанымен, олардың ең рақымсызы және жойқыны – біз айтарлықтай жақсы емеспіз дегенге сену. Біз бұл дүниеге кішкентай қуаныш ала келеміз, ал сонан соң өзімізді жақсы көрмеуді үйренуде ыждағаттық танытамыз! Бұл соншалықты қисынсыз деп ойламайсың ба? Әлемдегі ең қарапайым, бірақ ең күшті нәрсе – өзімізге деген сүйіспеншілікті біз сыртқы ақпаратты сіңіре бастағаннан-ақ жоғалта бастаймыз. Мұнда менменшілдікті немесе нарциссизмді меңзеп отырған жоқпын, өйткені бұл қасиеттер қорқыныш тудырады және өзіңе деген сүйіспеншілікке жол бермейді. Менің айтып отырғаным – біздің жоғары « менімізбен » тығыз байланыста болуымыз және өз бойымызға темен нәрселерді қабылдайтын мызғымас қабілетіміз туралы.
Өзіңе ренжуден, өзіңді-өзің сынаудан және кінәлі сезінуден арылуға, не жанашырлықты, қуаныш пен ризашылықты қабылдауға қажет дүние – өзіңді жақсы керу туралы айтып отырмын. Бақытты және өзімізді айрықша жақсы көретін кезімізде біз кез келген былыққа – өзіміздікі болсын, өзгенікі болсын – пысқырмаймыз да. Басқа адамдардың пікіріне, терісінің түсіне, жынысына, талантына, біліміне, қоғамдағы ұстанымына, дініне және басқасына қарамастан, адамдар өздерін осылай жай ғана жақсы көретін болса, дүние қандай болатынын елестетіп көрші. Сен әрбір таңды сүйікті болуға лайықпын деген сеніммен атырсаң, өзіңнің және жақындарыңның өмірі қандай болатынын ойлашы. Ұятты, кінәні, күмәнді және жек көруді сызып тастап, қалағаныңдай болуға, қалағаныңды жасауға, қалағаныңды толық иеленуге өзіңе мүмкіндік берер едің. Иә, мен дәл ОСЫНДАЙ дүниеде өмір сүргім келеді. Бастаған істе жеңіске жету үшін және өз өміріңді нақты өзгерту үшін МЫНА істерді қолға ал: 1. ЕРЕКШЕЛІГІҢДІ БАҒАЛАЙ БІЛ Дүниеде саған дәлме-дәл ұқсас адам жоқ және ешқашан болмайды да. Саған әлемге жария етуге болатын ерекше талант берілген. Ал сен мұны қалай іске асырасың – бұл қайталанбас дүние. Өмірге деген көзқарасың, болашағың, ойлауың бірегей.
Сен ерекше нұсқасың. АФФИРМАЦИЯ ЖАСАУДЫ ҚОЛҒА АЛ Егер бұл қажеттілік болмаса, саған мұны жаса демес едім, алайда аффирмация жұмыс істейді. Оны айна алдында айтудың қажеті жоқ, өзіңді құшақтап тұру немесе оны жазу үшін арнайы құлпы бар түрлі түсті күнделік сатып алу да керек емес. Бірақ егер сен кемеңді дұрыс бағытқа бұрғың келсе, миыңды басқа күйге келтіруің және оны басқаша ойлауға үйретуің керек. Дәл осыны сен үшін аффирмациялар орындай алады! Ең алдымен, өзіңе қандай аффирмациялар қажет екенін анықта және оларды күні бойы ойдан шығармай: көлікте, көшеде келе жатып, телефонмен сөйлесіп жатқан секілденіп, кезекте тұрғанда күбірлеп қайталап жүр. Оларды стикерлерге жазып, үй ішіне түгел – айнаға, тоңазытқышқа және т.б. Күн сайын таңертең өзіңнің сүйікті аффирмацияңды он реттен жазып шық және оларды әр түні ұйықтар алдында дауыстап айт. Өзіңді жақсы көруге жауапты аффирмациялар – осылар. Бір-екеуін таңда да, ілгері қадам бас! Мен зор сүйіспеншілікке лайықпын және оны әр күннің әрбір сәтінде қабылдаймын. Мен Ғаламмен біртұтаспын. Ғалам керемет және мен де кереметпін. Менің жүрегім ашық. Ол сүйіспеншілікті қабылдайды және береді. Өмірдің маған ұсынатын барлық жақсылығын қабылдаймын.
Мен кереметпін, ақылдымын және әдемімін. Маған өзімнің бойым және бөксемнің өлшемі ұнайды. Шамамен ссылай. Егер бұл аффирмациялардың ешқайсысы көмектеспесе, сені сөзбен тұншықтырмайтын, бірақ жүрегіңді « шым » еткізетіндерін ойлап тап. Айтқан сөздерің өзіңді қаншалықты көп эмоцияға бөлесе, сол сөздер соншалықты мол жағымды өзгерістерді әкеледі. Иә, айтпақшы, басында саған өз-өзіңді алдап жүргендей көрінуі мүмкін, бірақ ақиқатында сен қазір өтірікпен өмір сүрудесің! Сондықтан аффирмациялар арқылы ақиқатқа ораласың. Сен кез келген сандырақ сөзді автоматты түрде күбірлеп қайталай алмайсың. Оған бұлайша селқос қарама. Бұл нәтиже беру үшін оны сезінуің, соны қалауың, одан шабыт алуың керек. ӨЗІҢ СҮЙЕТІН ІСПЕН АЙНАЛЫС Тәтті тағамнан, ойын-сауықтан, өзіңнің тірі екеніңді сезінуге көмектесетін адамдармен қарым-қатынастан және күйзеліс-күйініштен үнемі бас тарту өзіңді өте нашар сезінуге мәжбүр етеді. Өз өміріңе көз сал және өзіңді қандай жағдайда те­мен бағалайтыныңды анықта. Егер ішкі дауысың « мен бір жерге барып, жанды музыка тыңдағым келеді, бірақ соңғы рет қашан концертке барғаным есімде жоқ » десе, оған баруға уақыт тап. Бәріміз де жұмысбасты адамдармыз. Бірақ кім рақаттана өмір сүруге басымдық берсе, сол қалаған өмірін сүріп жатыр.
Дәл осы сәтте жер шарының түкпір-түкпіріндегі мыңдаған адам йогамен айналысып, мұхит жағалауында қыздырынып, ашық аспан астындағы музыкалық фестивальдерді тамашалап немесе Диснейлендте уақытын қуана өткізіп жатыр. Жаныңның қалауына құлақ қой және істеген ісіңе назар аудар. Өміріңнің әрбір қырынан барынша ләззат алуға саналы түрде күш сал. Бұл кез келген нәрсе болуы мүмкін, мысалы: жұмыс күнінен соң жақын досыңмен кешті бірге өткізу, жек көретін жұмысты тастау, күнде киюге қолайлы болмаса да, әдемі екі туфли сатып алу неме­се Коста-Рикаға серфингпен айналысуға аттану. Сүреңсіз өмірге байланып, мұңлы өмір сүруге емес, өзіңді бақытты ететін өмірге ұмтыл. Көзің тіріде шалқып өмір сүруіңе мүмкіндік бер. Егер өзгенің сұранысын бірінші орынға қоятын адамдар санатынан болсаң, енді өз талабыңды бірінші орынға қоюды баста. Сені жеке шабарманы ретінде көріп үйренген адам Чип пен Дейл сияқты, оның даусы шыққанда жүгіріп баруды тоқтатсаң да, сені бұрынғысынша жақсы көреді. Бір-екі жаңа джинсы-шалбар сатып ал, баңктен есепшот аш, үй жинайтын әйел жалда, балаларды мысықтың астын тазалауға мәжбүрле. Бұдан сен өзімшіл болып қалмайсың, сен бар болғаны бақытты адамға айналасың. Өзіңе бейне бір ең жақыныңдай қамқор бол.
ӨЗІҢНІҢ ЖАҚСЫ НҰСҚАҢДЫ ТАП Біз өзіміз туралы жаман ойлауға үйренгеніміз сонша – басымызға басқаша ой келмейді. Бірақ біз үйреншікті қалып пен мінез-құлықты саналы түрде өзгерте аламыз. Сондықтан төмендегі сауалдарға жауап бер: Айнаға қараған кезде не туралы ойлайсың? Бір іспен айналысқың келсе де, оны бастап көруге өзіңе ешқашан мүмкіндік бермедің. Ал сол салада жетістікке жеткен адамды көргенде өзіңді қалай сезінесің? Нағыз әдемі де табысты адамдардың ортасына түскенде не ойлайсың және не сезінесің? Немесе бір нәрсеге қол жеткізуге тырысып, бірақ сәтсіздікке ұшыраған кезіңде ше? Немесе өзіңе ықпалы бар әрі тартымды адам сені қуып жіберсе ше? Не күні бойы шалбарыңныңтүймесі ашықжүрсе ше? Немесе көлігіңнің үстінде кофе құйылған стақанды ұмытып, жүріп кеткенде ше? Немесе досыңның көңілін қалдырған кезде ше? Не сен бас бармағыңды асүйдегі үстелге оныншы рет со­тый алғаныңда ше? Немесе әкеңніңтуған күнін ұмытып кеткеніңде ше? Немесе біреуге орынсыз артық сөйлегеніңде ше? Өзіңе нашар көзқараста болған кезде ойыңа келетін сөздерге көңіл бөл және жақсырақ тіркес ойлап тап.
Мысалы, айнаға қараған сайын ойыңа бірінші келетіні « түу! » деген ренішті сөз болса, оны « сәлем, сұлуым! » ( не­месе « сәлем, жігітім! » ) деп өзгертуге барынша тырыс. Егер әкеңмен қарым-қатынасың нашар болса және оған жағымсыз сөздер айтқан сайын жаның жүдейтін болса, « мен ақымақпын » сөзін « мен өз мәселесін шеше алмай жүрген жанмын » деген сөзбен ауыстыр. Содан кейін, ари­не, кешірім сұра. Егер кез келген қателігіңе сенің стандартты реакцияң « Әй, Олақ ханым сол күйіңдесің ғой » болса, оны « Мен бұдан не үйрене аламын? » деп ауыстыр. Ең бастысы – уайымнан және « қазіргі сен » – өзіңнің соңғы нұсқаң деген сенімнен бас тарту. Өйткені бір күні сен өзін сұлу деп санайтын танымал модельдің мұрны сенікінен әлдеқайда үлкен екенін көресің. Сол сәтте кенеттен өзіңді әдемі, сенімді сезінесің және кеше ғана кесіп тастағың келген мұрныңды мақтан етесің. Біз қандай күлкілі едік. Өзіңді қорлайтын тұжырымдарға жармасып, өміріңді босқа өткізбе. Оларды тандап жүріп жаңа, жағымды сөздермен ауыстыр.
ӨЗІН-ӨЗІ КЕМСІТЕТІН ӘЗІЛДЕН ҚАШ Үнемі өзін-өзі кемсітетін әзіл – бұл өмірде жолы болмаған адамның таңдауы. Бәрін түсінемін: өзін-өзі күлкі ету көңілді де қызықты болуы мүмкін, өзім де анда-санда сондай күнә жасаймын, сондай-ақ әлемдегі өзіне-өзі күле алмайтын жігітті көлігімен қуана қағып кететін мендей бірде-бір адам жоқ. Бірақ қазір мен басқа нәрсе туралы, яғни « мен жолы болмаушы керітартпамын » стилінде өзін-өзі шексіз кінэлау жайында айтып отырмын. Өзіңді-өзің кемсіту сәннен шығып барады. Әсіресе бұл сенің сүйікті ісің болса. Егер сен кім болса соған өзіңді мазақ еткізуге даяр болсаң, онда адамдарды өзіңді жолы болмаған жан деп санауға шақырып қана қоймай, өзіңнен де соны талап етесің. Бұл өзінді темірмен қайта-қайта соққылағанмен бірдей. Бірақ өзіңнің керемет « меніңді » неліктен бұлай жазалауың керек?! Күн сайын өзіңе айтқан сөздерің сен ойлағаннан да күштірек әсер етеді. Зиянсыз көрінген эзілдер уақыт өте келе әбден бекиді. Біздің ойымыз – сөзімізге, сөзіміз – сенімімізге, сеніміміз – әрекетке, іс-әрекетіміз – әдетке айналады, ал әдетіміз біздің шынайы өмірімізді қалыптастырады.
Сондықтан егер сен қызды кездесуге тапаншамен қорқытып та көндіре алмағаның туралы әзілдеуді ұнатсаң, сол себепті сенбі күндерді жалғыз өткізетін болсаң, саған жаңа эзіл ойлап табу керек шығар. Ең бастысы, өзіңді үнемі мазақ ету – өзінді күлкіге қалдырудың ең арзан әдісі! Бұл кез келген ақымақтың қолынан келеді. Сол себепті саған жаңа сценарий ойлап табу керек. Біз сияқты еліктегіштер, сондай-ақ сенің жеке сенімділігің саған разы болады. МАХАББАТҚА ЖОЛ АШ Атыңа айтылған қошемет сөздерге « қойшы сен де » де­ген сылтаумен қарсылық білдірмей, соған лайықпын деп қабылда. Оның орнына « рақмет » деп айтып көр. Болды. Өзіңнің денеңе де көңіл бөл. Біз ( егер сен де мен сияқты болсаң ) істің ізінде шапқылаймыз да жүреміз, барлық есіл-дертіміз жүмыста, ал байғұс денеміз болса сүйретіледі де жүреді. Уақыт жетпей жатса, нақ сол денсаулықты естен шығарамыз: « Бүгін менің бес кездесуім бар, йогамен ертең айналысамын, ал бүгін түскі астың орнына күш беретін кәмпит жей саламын ». Ал шынына келсек, біз денемізге емес, денеміз бізге көбірек қажет. Денең туралы жақсы сөз айт, әдемі киін және серуендеуге шығып тұр.
Денеңе өрттей қүмарлық, жанға жайлы ванна және массаж қажет екенін ұмытпа. Қозғал, созыл, қоректендір, құрғап кетпесін, осылай өз денеңе барынша көбірек көңіл бөл; өйткені денең өзін неғүрлым жақсы сезінген сайын, сен де соғұрлым бақытты боласың. ӨЗІҢДІ БАСҚАЛАРМЕН САЛЫСТЫРМА Сен мақтан түтатын бірдеңе істеп, көңілің көкке көтеріліп, бақыттан басың айналып жүргенде, басқа біреудің соған ұқсас затты одан да жақсырақ істегенін көріп, сол үшін кенеттен мұңайып қалған кезің болды ма? Салыстыру – өмірді барлық қуанышынан айырудың ең жылдам әдісі. Басқалардың не істеп жатқанында жұмысың болмасын. Маңыздысы бір-ақ нәрсе: өзің жасаған ісіңе риза болып, рақаттанып өмір сүру. Нақ осы бірегейлігің сені қатарыңның алды етеді. Біреуді өзіңнен жақсырақ деп санау бұл өзіңе деген достық пейіл емес. Ең ұлы адамдар осы азғыруға мойынсұнса, біздің әлеміміз қандай болатынын елестетіп көрші. Егер Мэрилин Монро өзін Кейт Мосспен салыстырып, өзінің денесін жек көріп кетсе? Немесе Led Zeppelin жігіттері өздерін Моцартпен салыстырса? Бұл жігіт – алпауыт. Біздің бүгінгі және келешекте болатын күйімізден де әлдеқайда жоғары, ал оның барабаншысы да жоқ қой.
Бәлкім, бізге барабандардан құтылып, бірнеше арфа қосу керек шығар. Сен әдемісің. Салыстырудан обадан сақтанғандай сақтан. Сен бұрын біраз дүниені бүлдірдің. Ал сен мұны әлі де талай қайталайсың. Әрбір адам қателік жасауға қабілетті болып туады. Сен жалғыз емессің, қателесу де сенің ерекше дарының емес. Уайымдама. Кінәлау мен өзін-өзі сынауды арқалау тек зиянды ғана емес, сонымен бірге қызықсыз екенін айтпағанда, мүлдем мағынасыз! Өзіңді кінәлі сезінуден немесе өзіңе теріс көзқараспен қараудан жақсы адам болып кетпейсің. Керісінше, жабырқайсың, күйзелесің. Кінә, ұят және өзін-өзі сынау ең жойқын үш сезім екенін түсін; ал өзіңді кешіру – ең күшті қасиеттің бірі. Өзіңе кешіріммен қарауды үйрететін тамаша лайфхак бар. Сен қатты ұялатын белгілі бір сәтті есіңе түсір, сол сәтті жан-тәніңмен сезін. Ол туралы ойлаған кезде мына сөздерді қайтала ( және айтқан сөздеріңе сенетін бол! Мен кереметпін. Мен рақаттана өмір сүруді таңдаймын. Мен осы жағымсыз сезімнен арыламын деп шештім. Осы мәселеге қатысты еркіндікті сезінгенше және бойың жеңілдегенше мұны қайталай бер. Бұл бір күн, бір апта немесе бірнеше айға созылуы мүмкін немесе бірден азат болуың ықтимал.
Бірақ қанша уақыт қажет болса да, сен оны орында. Егер сен осы мәселеден құтылғың келсе, оған уақыт бөлуің керек ( кешірім мен еркіндік туралы ақыл-кеңесті 15-тараудан қара ). Ал егер біреуден кешірім сұрау керек болса, сол адамға хабарлас. ӨЗІҢДІ ЖАҚСЫ КӨР Өйткені бұл – бақыт жолындағы Қасиетті Грааль. МЕН СЕНІҢ КІМ ЕКЕНІҢДІ БІЛЕМІН, АЛ СОНДА МЕН КІММІН? Мен шашы сары әйелдер туралы түрлі топас анекдоттарға ренжімеймін, өйткені өзімнің топас емес екенімді білемін. Сондай-ақ мен ақсары емес екенімді де білемін. Долли Партон, әнші, әндердің авторы, әртіс, альтруист, іскер әйел Менің танымал жазушы құрбым бір күні маған үрейлене телефон соқты. Жаңа кітабының тақырыбы оны кенет үрейлендіріп, сал болғандай қимылсыз отыр екен. Жазуын жалғастырайын десе, мүлде қолы жүрмей қойыпты. Бұл кітабы өзге еңбектеріне қарағанда ерекше еді. Себебі өзіне қатысты болатын және шиеленісті дүние еді. Құрбымды « асыра сілтеп жібердім бе, шектен шығып кеттім бе » деген ой мазалаған болатын, ол өзін әбден азғындаған ессіз адамдай суреттедім деп уайымдады.
Бұл әңгімеде бір ақиқат бар: егер сен өмірде жазушы, суретші, кәсіпкер, ата-ана, қасапшы, наубайшы ретінде өз әлеуетіңді толық ашқың келсе, онда мынаны есте сақтау ӨТЕ маңызды: ҚҰНДЫ УАҚЫТЫҢДЫ БАСҚА БІРЕУ СЕН ТУРАЛЫ НЕ ОЙЛАЙДЫ ЕКЕН ДЕП БОСҚА ҚҰРТПА. Осы ойдың өзі адамға күш береді! Басқа адамдардың пікірі жасөспірім кезімізде және есейе бастаған шағымызда бізді ынталандырып отыратыны рас. Есейген сайын, егер дұрыс бағыт алсақ, басқалардың пікіріне аса назар аудармаймыз, дегенмен « кім не ойлайды екен » деген мағынасыз, әрі қатал қылбыраудан аздаған адам ғана құтыла алады. Өмірің туралы маңызды шешімдер қабылдайтын кезде ескеретін мәселелер: Сондай болғым, соны істегім немесе соны иеленгім келе ме? Бұл мені өзім жүргім келген ( жүруге тиіс болған емес, нақ сол жүргім келетін ) бағытқа бастай ма? Мұның басқа біреуге зияны тимей ме? Егер өз болмысымызға жай ғана қуанудың орнына, басқалардың не ойлайтынына алаңдайтын болсақ, біздің өміріміздің жарқын және толыққанды болуы мүмкін емес. Иә, өзіңе-өзің қамқор болу – өзіңді-өзің сақтап қалу инстинкті: егер сені тайпадан қуып жіберсе, тоңасың, аштан өлесің немесе қасқырға жем боласың.
Бірақ мұның тағы бір нұсқасы бар: аласталдың ба – нақ өзіңе қолайлы басқа тайпа құрасың немесе жаңа тайпа табасың. Түптеп келгенде, өзің жақсы көретін және жақын адамдарыңның ортасында жаның қалаған іспен айналысып қана қоймай, бір кездері өзің ой-пікірлеріне алаңдап тұратын адамдардың есімін де ұмытасың. Қай кезде де ешкім өзін қамшыламай, жылы-жұмсақ жерде отырып, үлкен жеңіске қол жеткізе алмаған. Ағайынды Райттар туралы ойланшы. Мұның бәрі сол кездері қалай болғанын елестете аласың ба? Маргарет: Сен Сюзанна байғұс туралы естідің бе? Рут: Сюзанна Райт? Хелен: Не деген масқара! Ай, байғұс-ай, байғұс-ай! Рут: Не болып қалды? Маргарет: Ой, оныңұлдары... Хелен: Бұған дейін ол азапты аз шеккендей! Мен өзіме бір тілімін алсам, қарсы емессің бе? Рут: Айтсайшы енді, Маргарет! Маргарет: Бұл нағыз есуастық болып көрінуі мүмкін, бірақ олар... Хелен: Енді оның ұлдары аспанға ұша аламыз деп даурығып жүр. Ұят-ай! Маргарет: Оның ұлдары « ұша аламыз » деп бөсіп жүр. Рут: Ұша аламыз дей ме? Маргарет: Иә, олар ұша аламыз деп жүр.
Аспанға ұшамыз дейді. Хелен: Қап, жақында ғана үйін бояп еді... Енді олар қаладан кетуге мәжбүр болатын шығар. Көпке ермей, өзіңнің шынайы « болмысыңның » шамын жаққан сәттен бастап, өз ойын тықпалап, сынның астына алатын топ пайда бола қалады. Бұл әсіресе тіршіліктен тыс керемет бір нәрсе істегің келгенде туындайды. Сондықтан көптеген адам өзі армандайтын өмірден қашқақтайды. Тіпті елеулі болып, көзге түсудің өзі қауіпті. Қоғамның атақты адамдарға қалай қарайтынын қарашы: олардың әрбір қимылы әңгіме-жырға айналады, талқыланады, айыпталады, бұрыш-бұрыштан суретке түсіріледі. Мұндай жағдайда олардың бәрі емес, жартысының ғана оңалту орталықтарына түсуінің өзі таңғалдырады! Айтқан сөзің мен істеген ісіңе жауаптысың. Бірақ соның төңірегінде адамдар көтерген шуға жауапты емессің. Кинотеатрдан бір фильмді көрген екі адам шығады. Біреуі жылаудан көзі қып-қызыл болып, артына умаждалған қағаз орамалды қалдырып, мұңайып бара жатыр. Ал екіншісі сергек қимылдап кассаға барып, ақшасын қайтаруды талап етеді, өйткені, оның ойынша, бұл үлкен экранға шыққан ең нашар фильм. Бір фильм – екі реакция. Неліктен? Өйткені әңгіме фильмде емес, әңгіме көрерменде.
Өзгелердің сен туралы не ойлайтыны мүлде са­ган қатысты емес – ол солардың өздеріне ғана байланысты. Қошемет сөзді қызара отырып қабылдаудың еш айыбы жоқ, бірақ сен үнемі жұрттың мақұлдағанын және өзіңнің озық әрі талантты екеніңді растағанын естуге ұмтылсаң, онда тұзаққа түскенің. Егер өзіңді-өзің бағалауың тек айналаңдағылардың не ойлайтынына байла­нысты болса, онда өз билігіңді басқа адамдарға тапсырдың және оларға толығымен тәуелді боласың. Осылайша енді билігің жүрмейтін нәрсені іздей бастайсың. Өзің нені дұрыс деп санасаң – саған керегі сол ғана. Нағыз суперқаһарман – өзінің ішкі « менін » ешқашан есінен шығармайтын адам. Қалғанының бәрі басқалардың өмірді басқаша қабылдауы ғана. Және оның саған мүлдем қатысы жоқ. Өзгелердің не ойлайтынына мән беруді қойып, өз болмысыңды қалай табуға болады? ӨЗІҢЕ « НЕ ҮШІН? » ДЕГЕН САУАЛ ҚОЙ Сен бірдеңе айтуға немесе бір іске кірісуге не үшін оқталып тұрсың? Біреуге ұнау үшін бе? Біреуді ренжітіп, өз олқылықтарыңды жою үшін бе? Анаң туралы орынсыз әзіл айтқан адамнан кек алғың келе ме? Әлде мұны күш пен шындық тұрғысынан істегің келе ме? Мүмкін, қызық үшін істеп жатқан боларсың? Немесе мұны істеуге өзіңді міндетті сезінесің бе?
Өйткені ол біреудің өмірін жақсы жаққа өзгерте ме? Өзіңнің ниетіңе назар аудар және өзіңе адал бол! ӘРДАЙЫМ БАРЫҢДЫ САЛ Сыртқы ақпараттың құрбанына айналудың жасқаншақтықтан асқан жылдам жолы жоқ. Жасқаншақтықтың істеп жатқан ісіңе сенбеуден немесе таяқтың күшімен жұмыс істеуден асқан озық амалы жоқ. Бала тәрбиеледің бе немесе өз бағаңды асырдың ба – нақты не істегенің маңызды емес, ал сен шынайы тырыссаң, мүмкіндігіңше барынша аянбасаң, онда сен өзіңді мақтан тұта аласың! Және басқалардың не ойлайтынына пысқырма да. ТҮЙСІГІҢЕ СЕН Жер шарының жартысынан ұшып жеткен жыл құстары ұя салатын жерді түйсікпен табады. Бұғылар, қояндар және басқа да шөпқоректілер жыртқышқа жем болмас үшін өздерінің түйсігіне жүгінеді. Ал қарапайым адам өз сезімі мен ойына емес, маскүнем көршінің кеңесіне құлақ асқанды жөн көреді. Сен « ішкі дауысыма, өзіме сену керегін біліп едім » дегенді қанша рет айттың? Сенің кез келген уақытта және кез келген жерде пайдалануға болатын керемет ішкі құралың бар. Бәрінен аузын жабуды талап ет те, кетіп қал, үндеме, өзіңе сезінуге және ойлануға мүмкіндік бер. Жауаптың бәрі өз ішіңде.
Интуицияңды ұштауды үйрен, Энергия Көзімен байланысты нығайтуға уақытты аяма және өзің үшін не жақсы екенін тек сен ғана білесің, осыны ұмытпа. ҮЛГІ БОЛАР АДАМ ТАП Өзіңе тәлімгер, кейіпкер немесе еліктейтін үлгі болар адам тап. Қиындыққа тап болған кезде өзіңе « Бұл жағдайда менің кейіпкерім не істер еді? » деген сауал қой. Басқалар мен туралы не ойлайды деген әдеттен арылуға да, бұлшықетті жаттықтыру сияқты, көп уақыт кетеді. Осы қулықты пайдаланып көр, сонда кейіпкеріңнен емес, бір күні « Мен не істер едім? » деп сұрай бастағаныңды өзің білмей қаласың. ӨЗІҢДІ ЖАҚСЫ КӨР Басқалар не ойласа соны ойласын. СЫРТ КӨЗДІҢ ПІКІРІ ТУРАЛЫ МАҢЫЗДЫ ЕСКЕРТПЕ: өзіңді басқалардың пікіріне сүйене отырып бағаламау керек десек те, бұл сыртқы ақпаратқа, әсіресе өзіңді жақсы білетін тараптың пікіріне мүлде немқұрайдылық таныту дегенді білдірмейді. Сындарлы сын мен қошемет сөздерді әлі ешкім жоққа шығарған жоқ. Бірақ олардың дұрыс не бұрыс болуы немесе болмауы саған байланысты. Мысалы, адамдар оған жылдар бойы сен « қызуқандысың » деп жүрген болса, демек олар саған ойын ашық айта алмайды, өйткені олар сенімен келіспесе, сен олардың бетінен аласың.
Осы жағдайда өзіңе « Бұл шынымен әділ сын ба? » деген сауалды қойып, ойланып көр. Жауабың міндетті түрде шынайы болсын. Мен бұл ақпаратты жақсара түсу үшін және басқалардың өмірін жақсарту үшін пайдалана аламын ба? Егер жауап « иә » болса, бұл адамдармен қарым-қатынасыңды өзгерт; ал жауабың « жоқ » болса, оларды ұмыт. Бұл қошемет сөздерге де қатысты. Егер адамдар сенің жақсы тыңдаушы екеніңді үнемі айтатын болса, өзіңе « Бұл қошемет рас па? » деген сауал қой. Мен бұл ақпаратты өзім жақсара түсу үшін және басқалардың өмірін жақсарту үшін пай­далана аламын ба? Егер жауап « иә » болса, одан қалай пайда табуға болатынын біл; егер « жоқ » болса, көңіл бөлме. Кейде өзіміз байқамайтын жайтты басқалар оп-оңай көреді, сондықтан арасында жұртқа да құлақ асқан жөн. Түптеп келгенде, барлығы сен үшін дұрыс саналатын жағдайға орайласады. Сондықтан өзіңнің ішкі ақиқатыңмен байланысың неғұрлым тығыз болса, өзгелердің көзқарасының сенің өміріңді басқаруына мүмкіндік бермей, оны өз мақсатыңа пайдалану соғұрлым оңайырақ болады. СЕН МҰНДА НЕ ІСТЕП ЖҮРСІҢ? Басты сұрақтың мәні: Сен өзіңнің өміріңе « иә » дей аласың ба?
Джозеф Кэмпбелл, америкалық мифолог-ғалым, кітаптары мен идеялары « Жұлдызды соғыстар » сюжетіне әсер еткен жазушы Өзіңнің өмірлік мақсатыңды түсінсең, бақытты әрі молшылықта өмір сүресің, өзің таңдаған жолың болады, ал түсінбесең, тығырыққа тіреліп, ескірген сылтаумен бос кеңістікте күн кешесің. Әркімнің бұл жалғанға берер сыйы бар және, әрине, ол берілуге тиіс. Өз сыйымыздың не екенін білмесек, білген күннің өзінде жалқаулықтан әрекет етпесек, ең жаманы сол. Айталық, бұл әлемге берер ғажап сыйыңыз бар, оны ашуға дайынсыз, бірақ оны орап, қорапқа салып қойып отырсыз, ол сол күйінде ескіріп, шаң басып қалады. Қандай өкінішті! Азаптың азабы ғой! Сонымен бірге сыйды бергенде бастан кешетін қуаныш сезімін ештеңемен салыстыруға болмайды. ЕНДЕШЕ АШ ОНЫ! Әкел, мен мұны өзім-ақ істейін! Сыйлау сый алудан әлдеқайда жағымды. Біз әлемге ала келген өзіміздің бірегей сыйымызды берсек, өзіміздің ең жоғары, ең күшті болмысымызбен үйлесімде боламыз. Дегенмен көпшілік өз сыйының құнын түсінбейді. Оларды сен де білетін шығарсың. Мәселе олардың сауықкешке құралақан келгенінде емес.
Жоқ, олар өздерінің солғын сыйлығын тапсырады, оған жауап ретінде ыстық құшаққа бөленіп, « Ой, рақмет, бекер әуре болғансыз! » деген сөзді естиді, бірақ бұл аспанға секіретіндей қуаныш емес. Мысалы, әлдебіреу жалықтыратын және өзіне ұнамайтын бір нәрсемен айналысады, өйткені « жақсы » жұмыс екен. Бұл аста-төк болмаса да, қанағат етерліктей өмір сүруге мүмкіндік береді. Олар өздеріне тән сән-салтанатты кеш өткізе алады, бірақ өздері қалағандай жиі емес, өйткені олардың ақшасы немесе уақыты жоқ. Немесе оларда соған лайықты сенім жоқ. Олардың да шағын қуаныштары болып жатады, олар да жұмыста көрсеткішін орындайды, Багам аралдарына алты күндік круизді ұтып алады немесе тәтесіне барып қайтады, олимпиаданы көру үшін жеткілікті бонус жинайды неме­се ақырында отырып ән жазуға да уақыт табады, ол әнді ешкім естімеуі де мүмкін. Бірақ олар жеңіске жетуге ешқашан барын салып тырысқан емес. Негізінде, олар бүкіл өмірін Үлкен Ұйқышылдың билігіне беріп қойған. Адамның барлығы да әлемге беруге тұрарлық ерекше және қунды қабілеттермен дүниеге келеді. Біз олардың не екенін анықтап, өмірімізде қолданамыз деп шешкен күні, иэ, сонда, сонда ғана нағыз мереке басталады.
Кез келген адам мақсатты өмір сүре алады. Бірақ алдымен оны айқындап алу керек. Өмірден орныңды табу туралы том-том кітаптар жазылды ( мен осы кітаптың соңындағы « Дереккөздер » бөлімінде және өзімнің уеб-сайтымда осы тақырып бойынша ең жақсы еңбектердің тізімін келтірдім ). Міне, бұлар – менің бірнеше таңдаулы ұсынысым. Есіңде болсын, мұны іске асырудың « дұрыс » жолы жоқ. Әр адамның жолы ерекше, бірақ бәріміз бір жерге – өзіміз барынша бақытты болатын және өз-өзімізге ұқсайтын жерге келуге тырысамыз. Сен тіпті өзің үшін мінсіз қызмет атқарып жүрмін десең де, келесі беттерді өткізіп алма, өйткені бұл кеңестер өмірдің басқа салаларында пайдалы болуы мүмкін. Сен кімсің және сенің орның қайда – мұны қалай айқындап алуға болады: 1. ӨЗГЕ ПЛАНЕТАЛЫҚ БОЛ Сен ғарышта қалқып жүрген өзге планеталық екеніңді елестет. Кенеттен Жерге ұшып келіп, өз денеңе орналасып алдың. Сен өзге планеталық болғандықтан, бұл өмірде бәрі сен үшін жаңа. Айналаңа қарайсың, не көріп тұрсың? Сен денесіне орналасып алған адамның қандай кереметтігі бар екен? Оның ықыласпен істейтін ісі не екен? Оның қандай байланыстары бар? Оның қолында қандай ресурстар мен мүмкіндіктер бар екен?
Сен мұнда жаңадан келген, бәріне мән беретін, тәуекелге баратын ештеңесі жоқ және өткен шағы болмаған бөгде адамсың. Сонымен, сен өзің кірген керемет жаңа өмірде не істемексің? Әдемі және әсем бір нәрсе істеу үшін жаңа де­нен; мен жаңа болмысыңды қалай пайдаланасың? Бұл жаттығу өзіңе жаңа көзбен қарауға және тозған ескі сылтаулар мен аянышты әдеттерден арылуға көп көмектеседі. Ол сондай-ақ көзіңді кеңірек ашып, өзің « солай болуға тиіс » деп қабылдап үйренген немесе мүлдем елемейтін мүмкіндіктер мен ресурстарға мұқият қарау қажет болғанда пайдалы болуы мүмкін. Кейде өзіңнің қаншалықты бақытты екеніңді көру үшін заттарға сырттан қарау жеткілікті. Жиырма төрт сагат өзге планеталық бол және ойыңа не келеді – соны байқа. АЛҒАШҚЫ ОҢ ҚАДАМЫҢДЫ ЖАСАП КӨР Өзіңнің идеал қадамың қандай болуы керек екенін анықтау үшін сен сағаттарды, күндер мен жылдарды босқа кетірмей, қазірдің өзінде бірдеңе ІСТЕ.
Осыншама уақытта біз осы « егер солай болса » деп, « неге? » дегенге тамаша сылтау іздеп, содан кейін « неге болмасқа? » дегенге тамаша талай себеп ойлап тауып, кейбір ойларды жүзінші рет талқылауымыз мүмкін деген оймен достарымыз бен туыстарымызды қоңырау шалушының нөміріне мұқият қарауға мәжбүрлеп, тырнағымызды тістелеп, басымыздағы қанша идеяны сарп еттік! Ойланғанды қой да, әрекетке кіріс. Сен бұл әрекеттің соңы қайда апаратынын нақты білуге міндетті емессің; жай ғана өзіңе дұрыс көрінетін бір қадамнан бастау керек. Жауаптардың басым бөлігі ойлану арқылы емес, әрекет ету арқылы өздігінен табылады. Бір қызығы мен өмірдегі орнымды анықтауға тырысумен әлек болып жүргенімде өзімнің жаттықтырушылыққа бейімім бар екенін білдім. Әйтсе де ішінара жазушылыққа бейім екенімді білетінмін және маңдайыма өмірімді жартылай ессіз күйде саяқтықпен өткізу жазылмағанын сезетінмін. Менің: а ) басқа адамдармен қарым-қатынасты болатын; ә ) адамдарға қандай да бір жолмен көмектесетін; б ) мені шын мәнінде рақатқа бөлейтін және в ) мені жуынуға, киінуге, сәнденуге және үйден кетуге мәжбүрлейтін бір нәрселерді жаным қалады. Осы және өзімді түсінуге деген үлкен ықыласым менің жалғыз байлығым болды.
Сондықтан досым маған кәсіпкер әйелдерге арналған жаңадан ашылған « ақыл-ой орталығына » жазылуға кеңес бергенде, сонда барамын деп шештім. Қатысушылардың бәрі өздерімен бірге жүмыс істейтін жобаларын алып келуі керек еді, бірақ менде ешқандай жоба болған жоқ, тек басқалар өз ойын айтып жатқанда, мен де идеяларымды жинақтармын деген үміт болды. Төрт апта бойы сабақта отырып әйелдер өздеріне не ұнайтынын анықтағанда немесе өздерінің тамаша идеяларымен жаңа бизнес ашқанын айтқанда, не олардың бұрыннан бар кәсіптерін кеңейткенін бақылағаннан кейін де менің әлі өз жобам болмады. Бірақ не істегім келетінін түсіндім. Біздің топты басқарып отырған әйелге барып, одан қандай да бір көмек керек пе деп сұрадым. Иә, көмек керек болып шықты. Ол мені жұмысқа алды, мен осы топтарға жетекшілік ете бастадым; сол арқылы екі жылдан кейін жеке коучинг-практика тобын ашып, бүкіл әлем бойынша клиенттермен жұмыс істей бастадым. Ал дәл қазір мен асүй үстелінде отырып, осы кітапты жазу үстіндемін. Қанша жерден сасқалақтап қалсаң да, кездейсоқ пайда болатын ұсыныстар мен мүмкіндіктерден айырылып қалма. Өз сезіміңе назар аудар, байқап көргің келетін нәрсе бар ма? Мүмкін, өзің әрдайым армандаған бір іс бар шығар?
Әңгіме арасында біреу қандай да бір курс, мұғалім немесе кітап туралы айтып, сол ойыңнан шықпай жүруі мүмкін ғой? Өзің дұрыс санаған бағытқа қарай бірінші қадамыңды бас және оның сені қайда апаратынын тексер. Сондай-ақ оған ДӘЛ ҚАЗІР кіріс! НЕ ІСТЕСЕҢ ДЕ, АЯНБА Бірінші қадамнан кейін-ақ армандаған жағдайға бірден тап болмайсың. Мүмкін, ең алғашқы баспалдағында ғана тұрған шығарсың; ол жағымды немесе онша жағымды болмауы мүмкін. Бірақ бірінші қадам сені қайда апарса да, ілгері жылжығың келсе, ұялып, өкпелеп немесе шыдамсыздық танытпай, осы сәтті бағала. Жол бойы істеген ісіңнің бәрі сені баратын жеріңе жақындата түседі. Арманыңды жүзеге асырып, рок-жұлдыз боламын деп шештің делік. Сөйтіп, саяхаттауға, концертке қатысуға және студияда жұмыс істеуге мүмкіндік беретін жұмыс ережесі еркін даяшы болып жұмысқа тұрдың. Бойыңдағы ең үлкен қабілетің кейбір клиенттің француз пияз сорпасының тым салқындығы туралы ызыңдауына күйіп-пісу емес, музыкамен айналысу болса да, арманыңа жетелейтін уақытша жұмысқа да жүрдім-бардым қарама.
Өз арманындағыдай өмір сүруге көмектесетін барлық іске дұрыс көзқарастың болуы мен алғыс айту сенің өміріңді әлдеқайда ұнамды етумен бірге, қомақты қаржы табуыңа, өзің қалайтын жаңа бағытқа бастар қажет адамдар мен жақсы мүмкіндіктер ұшырастыруыңа ықпал етеді. Міне, қажет жерде және уақытында бола білу, есіңде болсын, осы уақытта көмекке келеді. Әрине, сен қазір сан мың адам отырған аудиторияның сахнасында тұрмауың мүмкін, бірақ мақсатқа ұмтылып жүрсің, сен ғажайыптар мен мүмкіндіктердің арасынан өз арманыңа қарай батыл келе жатырсың. Жайғасып отыр, өзіңді еркін ұста және мақсатың үшін өмір сүріп жатқаныңа риза бол. Маған сен: саған қажеттінің барлығы қазірдің өзінде саған қарай жоғары жылдамдықпен ұшып келеді. ДӨҢГЕЛЕКТІ ҚАЙТА ОЙЛАП ТАБУДЫҢ ҚАЖЕТІ ЖОҚ Айналаңа қара да, басқа адамдардың не істеп жатқанын көр. Кімнің өміріне қызығасың? Өзіңнің немен айналысқың келеді? Сенің ойыңша, тарихтағы ең керемет адам кім? Саған мінсіз өмірді басынан бастап ойлап табу қажет емес, тек өзіңнің тірі екеніңді сезінуге не әсер ететінін анықта. Сол адамның өміріндегі қандай сәттер сені шабыттандырады? Оның әлемді аралап жүргені ме? Әлде оның нақты күнтізбелік кестесі ме? Әлде, керісінше, нақты кестесінің жоғы ма?
Ол жеке, жалғыз жұмыс істей ме? Әлде жалаңаш жұмыс істей ме? Әлде күні бойы далада жүре ме? Жұмысты қолымен істейтіні ме? Әлде оның көзі ме? Мүмкін, құлағы шығар? Әлде жануарлары ма? Әлде жүбайы ( зайыбы ) ма? Сенің түсінігің неғүрлым нақты болса, армандаған нәрсеңнің суретін салу да соғұрлым оңайырақ болады. Журнал оқы, өзіңмен мүдделес адамдар жиналатын жерлерге бар, солармен аралас. Сол ортаның бір мүшесі бол – өмірдің қандай айрықша мүмкіндік сыйлайтынын ешқашан алдын ала болжай алмайсың. НАЙЗАҒАЙДЫҢ ЖАРҚЫЛЫ ТУРАЛЫ АҢЫЗҒА АЛДАНБА. Менің ойымша, біздің санамызды сал ететін ең опасыз қате түсініктің бірі – адамның бір ғана нәрсеге шынайы бейімі болады деген түсінік; ол найзағай отындай жарқ етіп, адамды жарылқап тастайды деген сөз. Немен айналысқысы келетінін әу бастан-ақ жақсы білетін адамдар бар, бірақ өмірінің көп бөлігін « мен кіммін? » деген сұраққа жауап іздеумен өткізетіндер олардан көбірек. Егер сен өмірде үлкен іс істемеген болсаң немесе шы­найы махаббатың болмаса, қиналма. Бұл саған өміріңде бірнеше кәсіпті ( және, мүмкін, қарым-қатынасты ) жүзеге асыруға мүмкіндік берілгенін ғана білдіреді.
Жалпы адамның есейген сайын дамып, өзгеріп отыруы қалыпты жағдай. Мен үшін ең қорқынышты нәрсе – жиырмадан енді асқан шағымда өзімді қызықтырған іспен қалай айналысатынымды елестету. Дәл қазір сені не қуантады, соның соңынан ер, сонда сен ақырында ең жақсы арманыңдағы өмірге жетесің. ТҮЙСІГІҢЕ ҚҰЛАҚ АСУДЫ ҮЙРЕН Егер сен іс жүзінде өзіңнің шынайы болмысыңмен байланысқың келсе, интуицияңның күйін келтіруге уақыт бөл. Мұны істеудің ең жақсы тәсілінің бірі – күніне бес минут өзіңмен-өзің үнсіз сөйлесу. Көбінесе біз физикалық және эмоциялық тұрғыда алға қарай құсша ұшамыз және дұрыс жауапты бұльдозерше таптаймыз, өйткені олар машинаның шуылынан естілмейді. Үнсіз отырып сұрақ қойсаң, жауап аласың. Ерте ме, кеш пе, әйтеуір аласың. Кері шегінбе, шыдамдылық таныт, ішкі тәлімгеріңнен хабар күт. Сенде қажетті жауаптың бәрі бар, тек олардың өзіңе жетуіне мүмкіндік бер. ҚИЯЛЫҢА ҚАНАТ БІТІР Мен өз-өзіңді түсінудің ұнамды әдісінің бәрін түсіндірдім, енді саған онша ұнамайтын нәрсе туралы айтатын кез келді. Алға ұш, қиялыңа қанат бітір. Пойызда келе жатып ұйықтар алдында терезеден сыртқа көз салғанда немесе өтірікті қардай боратып, жалықтырып жіберетін әңгімелесушіні тыңдап отырған түр танытқанда не туралы қиялдайсың?
Сен әзіл-қалжың клубының сахнасында мыңдаған фанаттың алдында тұрсың ба? Әлде сен әлемдегі ең жайлы және ең бақытты үйде әдемі балалардың ортасында тұрсың ба? Немесе балалар үйін ашқаның үшін сенің атағың жер жарып тұр ма? Осы жаттығуды бейне бір ақша проб­лема емес сияқты орында. Тіршілік туралы ойлауды қойып, өзіңе ең үлкен қуаныш сыйлайтын іспен айналыс. Егер сенің қолыңа сарқылмас мол ақша келіп жатса, өміріңді қандай кәсіпке арнар едің? Біздің қиялымыз – құлыптың тесігі, сол арқылы кімнің кім екенін және керемет деп санап жүргенімізді көре аламыз. Қаншалықты күлкілі көрінсе де, олардың мәні зор. Өйткені ол біздің өзіміздің ең жақсы нұсқамызды ғана көрсетеді. Біздің қиялымыз – сылтау айтылмайтын ақиқат. Бірақ егер біреу біздің ойымызды оқи алса, ұяттан өртеніп өлер едік: « Мен нағыз нақұрыспын, оны білемін, менің Бродвейде ән айтқым келеді ». Алайда бұл шынымен нақұрыстық па? Осылай істеу біреудің қолынан келеді ғой, ал ол неге сенің қолыңнан келмейді? Көбінесе біз өзіміздің неге қабілет-бейіміміз бар екенін түсінбейтіндей түр танытамыз.
Бірақ, шын мәнінде, біз ақиқатқа тура қарауга қорқамыз: қолға алған ісіміз нәпақа табу үшін тым үлкен, мүлде мүмкін емес, тіпті қолымыздан келместей көрінеді. Ал егер сылтауың мен ұялшақтығыңды лақтырып тастауға батылың жетіп, арманыңа жан-тәніңмен ұмтылсаң ше? Егер айналаңдағылардың не ойлайтынына қарамастан, бір кездері өзің қиялдаған ең ғажайып, ең ғаламат әрекетті жүзеге асыруға шешім қабылдасаң ше? Өмір дегеніміз, МІНЕ, ДӘЛ ОСЫ. ӨЗІҢДІ ЖАҚСЫ КӨР Бейне бір жер бетіндегі жалғыз адам өзің ғана сияқты жақсы көр. БЕЛІНЕ ТАҢҒЬІШ БАЙЛАҒАН АДАМ Жұрттың сені бойыңда жоқ нәрсе үшін жақсы көргенінен бойыңда бар нәрсе үшін жек көргені артық. Андре Жид, француз жазушысы, Нобель сыйлығының лауреаты, өзінің жеке тұлғасын батыл зерттеуші Әр жыл сайын мамырда мен рюкзагымды арқалап алып, екі ескі досыммен Юта штатының оңтүстік-шығысындағы адам аяғы баспайтын жапан далаға саяхатқа шығамын. Бұл мен бұрын-соңды болған ең ғажайып және таңғаларлық жерлердің бірі: үлкен кесек шикі ет сияқты жерден шығып тұрған алып, қырлы, қызғылт тас жоталар; ұзыншақ болып бұралған ақ, сары және күлгін құмтас мұнаралар бейне бір құртқашаш мүсіндер сияқты.
Жер бетіндегі терең жырықтар, көктемгі су тасқыны мен құмды дауылмен тегістелген қабырғалары күн сәулесінің астында минут сайын түсін өзгертетін шатқалдарға кафедралдық собор сыйып кетер еді. Бұл Ай сияқты. Тек одан да керемет. Біз осы балама ғаламда шат-шадыман күйде көңілді қадам басып, түрлі түсті тастарды теріп, қойтастарға өрмелеп, « бүгінгі күннің жануары » деген атақты бүркітке ме, жыланға ма, әлде тауешкіге беру керек пе деп дауласып келеміз. Менің достарым бұл маңайды жақсы білетіндіктен, біз жабайы аймақтарға тереңдеп енеміз, онда бір-екі ғана соқпақ жол көрінеді, ал адам жоқтың қасы. Осы жерлерді аралап жүрген он алты жылда мұнда кездескен адамдарды бір қолдың саусағымен ғана санауға болады. Сондықтан түнгі лагерьге орын іздеп, бізден озып кеткен досым Том бір адамды көргенін айтқанда, мен қатты таңғалдым ( және ойыма күдік кірді ). Ал қолына найза ұстап алған. Ол осы шатқалда тұрғанына он үш жыл болғанын айтты. Бірақ қайтып келуі де мүмкін.
Бір-екі минуттан кейін еңкейіп балғамен қазықты ұра бергенімде, өзімнің алшақ тұрған аяғымның арасынан күнге күйген табанына қолдан жасалған сандал киген бұлшықеті бұлтылдаған жалаңаяққа және ер адамның жұдырығында салбырап тұрған өлі тиінге көзім түсіп кетті. Бойымды түзеп, артыма бұрылып қарасам, беліне таңғыш байлаған адам түр. Том бір нәрсені айтпай кетіпті, бұл адам айрықша тартымды екен: шамамен қырық жаста, бұлшықеті тарамыс, жарау аттай ашаң, қап-қара болып күнге әбден тотыққан, каштан түстес қалың шашы мен қоба сақалы пейзажбен өте жақсы үндеседі; бейне бір осы заманның Тарзаны дерсің. Буффалодан келген қасапшы немесе тағы басқа да атау берсе болады. Баурап алатын осы түріне қарамастан, мен үшін ол біршама күдікті көрінді. Ал белдемшесі өзіне құйып қойғандай екен, шатқал қоянының жыртылған терісінен емес, жұмсақ итальяндық былғарыдан тігілген сияқты. Мен оны жақсылап көргім келіп тұр, осы нәрсені маған бере тұрар ма едіңіз? Оның сырт көрінісі тым біртүрлі еді. Немене, жай ғана тозған шолақ шалбар киюге болмай ма? Ол шынымен де мына тиінді жейін деп отыр ма?
Әйтсе де бәріміз бақытқа кенеліп, ауылдағы жәрмеңкеде жас торай көргендей, оны айнала қоршап отырып алдық. Бұл жолы ешқандай дау болған жоқ: бүгінгінің жаратылысын дәл таптық. Ол барлық сұраққа достық пейілмен асықпай, әдейі баяу сөйлеп жауап берді, осы және басқа да бірнеше көрші шатқал сілемдері оның үйі болып кеткенін түсіндірді. Оның қазіргі қоғамды аса күрделі және қате деп санайтыны соншалық – ол табиғаттың бергенімен ғана өмір сүруді, қысқа астық жинап алуды және үңгірде түнеуді жөн көретінін сөз арасында жай ғана айта салды. Бұл кісінің шашын үшкір таспен тегістейтіні және, көріп отырғанымыздай, дамбал кимегені емес, мені таңғалдырғаны – оның ешбір сылтау айтпағаны. Ал ол садақ пен жебе істеуге бірнеше аптасы кеткенін, өзі өлтірген бұғы терісі қазіргі төсек-орны екенін айтып біткенше, оны қаумалап отырған, жолға арналған қымбат аяқкиім мен ультракүлгін сәуледен қорғайтын киім киген біз кенет өзімізді күлкілі сезіндік. Оны немен айналысу керек немесе өзіне не жетіспейді, не кейбір лос-анжелестік қыздардың өзінің байлығын жауып тұрған беліндегі таңғыш туралы не ойлауы мүмкін деген ойлар мазаламайтыны көрініп тұр.
Ол жай ғана өзімен-өзі, дәл осы сәтте айдалада, жабайы табиғаттың ортасында бақытты ғұмыр кешіп жатты. Мен беліне таңғыш байлаған сол адам сияқты болғым келеді. ӨЗІҢДІ ЖАҚСЫ КӨР! Кім болсаңда. III БӨЛІМ. АЛТЫН АРҚАУДЫ ҚАЛАЙ ПАЙДАЛАНУҒА БОЛАДЫ? МЕДИТАЦИЯ Сіз ешқашан жалғыз немесе дәрменсіз емессіз. Жұлдыздарды басқаратын күш сізге де бағыт береді. Шри Шри Анандамурти, үнді философы, революционер, жазушы, композитор Медитация – бір орында қимылдамай отырып, ештеңе туралы ойламау, бұл өте қарапайым болуы да, таңғаларлық күрделі болуы да мүмкін. Бұл маған бір топ адамның жап-жаңа көлікті немесе жүк көлігін айнала тұрып алып, кім көліктіұзағырақұстап тұрса, сол адам көлік иесіне айналатын жарыстарды еске түсіреді, Жеңімпаз мақтанышпен және ұйқысы қанбаса да күлімсіреп, жаңадан ұтып алған көлігінің рулінде отырып, камераға бас бармағын көтеріп, жергілікті газеттің бірінші бетіне шығады: « Тарритаун тумасы Джилл Бендер 2012 жылғы « Шевроле » көлігін ұтып алды. Жарыс өткен демалыс күндері Висконсин штатының Грин-Бей қаласында өтті. Джилл әртүрлі штаттан келген 68 қарсыласын « Хоум Депо » тұрағында алақанын жаңа « Сильверадоның » жүксалғышына 173 сағат 9 минут басып тұрып, тамаша табандылықпен жеңді.
Медитация жағдайындағы қарапайымдылықта дәл сондай алдамшы. Менен Энергия Көзімен байланыс орнату үшін талап етілетіні осы ғана ма? Отыру және ештеңе істемеу ме? Бәрі мұнша қарапайым болуы мүмкін емес. Жалпы, бәрі осылай екені рас. Олай емес екені де. Сондықтан оны медитация практикасы деп атайды. Сен аузыңды жауып, өз басыңа келіп-кететін ойлардың әрқайсысын елеп-ескеріп, ең болмағанда бес минут меди­тация жасай алатын болсаң, миың тазарып, бір жеңілдеп қаласың. Егер сен көптеген адамдар сияқты болсаң, онда сенің ойларың шамамен екі жасар сәбилердің бөтелке үшін төбелесі сияқты қызықты әрі қүнды. Мұның бәрінің мақсаты – Энергия Көзімен байланыс орнату және ішкі тәлімгерге ( диалогке емес ) құлақ түру үшін сөзі көп сананы тыныштандыруға тырысу. Мен саған медитацияның ең жақсы әдісі туралы айтайын, бірақ алдымен әсте-әсте бастауға кеңес беремін. Күн сайын бес минут медитация жасап көр және өзіңді дайынмын деп ойласаң, уақытты біртіндеп ұлғайт. Медитация істеудің дұрыс немесе бұрыс тәсілі, белгіленген уақыт мөлшері немесе қалай және қайда отыру керегі туралы ереже жоқ. Маңыздысы, өміріңді айтарлықтай жақсартқың келсе, сен мұны істейсің.
Бұл да суды көп ішу, спортпен тұрақты айналысу немесе басқа адамдар жайында ғайбат сөйлемеу сияқты – мұның бәрін істеуге міндетті емессің, сондықтан оның бәріне « қой, құрсыншы » деп, қолды бір сілтеуге деген құлшынысың өте күшті болады. Дегенмен медитация әдетке айналса, өмір өзгереді. Өйткені медитация жасағанда біз Ғаламның Құйынымен айналып, Энергия Көзімен байланысамыз: Бізді қазіргі сәтке қайтарады. Біздің жиілігімізді арттырады. Шексіз ақпарат пен идеяны қабылдауға мүмкіндік береді. Босаңсытады. Стрестен арылтады. Түйсігіміз бен зейін қою қабілетімізді нығайтады. Ішкі даусымызды анық естуге мүмкіндік береді. Бізді нұр мен сүйіспеншілікке бөлейді. Бізді жақсы көңіл-күйге жетелейді. Өзімізді жақсы көруге көмектеседі. Медитация істеу және Құйынмен бірге айналу асқан әдеміліктің ауа ағынында қалқумен бірдей. Медитацияның кейбір амалдары: НЕГІЗГІ МЕДИТАЦИЯ Алақаныңды тізеңе не беліңе қойып, еденге немесе орындыққа малдас құрып ыңғайланып отырып ал. Арқаңды тік ұста және бүкіл бетіңді, әсіресе жағың мен маңдайыңды босаңсыт. Көзіңді жұм немесе зейін қоюға және ұйықтамауға ыңғайлы болса, көзіңді ашып, алдыңда еденнен шамамен 60 см қашықтықтағы бір нүктеге еркін қара. Тыныс алуыңа зейін қой.
Ауаның денеге қалай кіріп, қалай шығатынына көңіл бөл, саған ерекше жолмен тыныс алудың қажеті жоқ. Тек тыныс алуға назар аудар. Басыңа келген ойды ысырып таста және қайтадан ты­ныс алуға зейін қой. Санаңды мүмкіндігінше таза және бос ұстауға тырыс, егер интуицияның нышаны пайда болса, оған құлақ ас. Бітті! Тапсырма орындалды. НҰСҚАУЛАР МЕН КЕҢЕСТЕР Таймер қой. Балауыз жағып, соған зейініңді сал. Кейде назар аударатын нүктенің болуы зейін қоюға және Аймаққа кіруге көмектеседі. Медитация істеген кезде қарсы алдыңа еденге балауыз жағып қой, оған қарап отырып саған көмектесетінін немесе көмектеспейтінін тексер. Көктен түсіп, төбеңнен ену арқылы бүкіл денеңнен өткен және толық шеңбер болуы үшін көкке қайта оралған жарқын сәулені елестет. Матан кейде тыныс алудан гөрі сәулеге зейін қою оңайырақ; оның үстіне бұл маған қуат береді және Энергия Көзімен әлдеқайда тереңірек байланысты сезінуге мүмкіндік береді. Кейбір мантраны қолдан.
Кейде басымдағы ойларым тым белсенді боп кетсе, мен оларды қорқыту үшін мантра қолданамын, кейбір сөзді немесе сөз тіркесін ойша қайталаймын, мысалы, « махаббат » немесе « алғыс білдіремін », не « иә, өтінемін », немесе « ом » мантрасы. Кез келген мантра­ны немесе сөзді қолдануға болады. Бүгінгі күн қалай өтеді деп аландамас үшін таңертең меди­тация істеуге тырыс. Сонымен бірге ұйқыдан тұрған адамның байланысқа шығуы оңайырақ. Егер сен бір мәселе бойынша жұмыс істеп жатқан болсаң, медитация үстінде мақсат қоюға ( көмек сұрауға ) болады. Медитация – Ғаламнан ақпарат қабылдау; мақсат қою мен дұға тілеу – Ғаламға ақпарат жіберу. Мұны істеудің екі жолы бар. А ) Мысалы, « Мен проблемасы көп жасөспірім ұлыммен не істеуім керек? » деген сұрақтан баста және медитация кезінде қандай жауап келетінін байқа. Ә ) Алдымен медитация істеп, арнаны аш, санандағы бос әңгімеден арыл, содан кейін айқындық пен байланыс кеңістігінде сұрағынды к, ой және қандай жауап келетінін ( егер келсе ) бақыла. БАҒЫТТАЛАТЫН МЕДИТАЦИЯ Әртүрлі хиппилер мен гурулар медитация арқылы саған нұсқау беру үшін көптеген жылдар бойы сансыз CD және DVD дискілер жазды.
Медитацияның бұл түрін жаттығуды енді бастаған кезде немесе ақыл-ойыңды мойынсұнуға мәжбүрлеу қиын болған шақта таңдауға кеңес беремін. Олар керемет көмектеседі, мен оларды кейде бұрынғыдай, әсіресе нақты бір нәрсеге назар аударғым келгенде қолданамын. Сонымен бірге бағыттаушы медитация орталықтары көп, кейде топпен медитация істеу өте қолайлы, бұл кез­де энергия жақсы сіңіріледі және медитацияда ұзақ отыру үшін тәртіп талап етіледі. Өзің тұратын қалада осындай орталықтардың бар-жоғын біл. Кейде йога студиялары да бағыттаушы медитация ұсынады. ӘНДЕТУ Ән айту да – медитациялық күйге түсудің тамаша тәсілінің бірі. Сен мантраны қайта-қайта дауыстап қайталай аласың немесе сұрақ қоюдан және мысқылдан аулақ болғың келсе, оны Киртан медитация тобында жасаған жөн. Трансценденттік медитацияны қолданып көр, онда мантраларды қайталау және күніне екі рет шамамен 20 минут – тан отыру қамтылған. Медитация кезінде мен айтарлықтай уайымға берілдім: айналамдағы қабырғалардың қалай жойылып бара жатқанын көрдім, өзімнің ауаға көтерілгенімді сезіндім және эйфориялық жағдайды сезінгенім соншалық – тіпті жаныма бата бастады.
Ұйықтап кеткен шағын тәжірибелер де көп болды немесе бүкіл сеанс бойы мазасыздандым және түскі асқа не пісіру туралы ойладым, ал Аймаққа толығымен кіргенде, « Керемет, мен Аймақтамын! » деп ойладым, осылайша өзіме маза бермедім. Бастысы, тастамау. Сен Аймақта отыз минуттың бір минутында ғана болсаң да, бұл сенің өміріңді айтарлықтай өзгертеді. Менің ойымша, бізді әртүрлі технологиялар қоршаған және жаңғалақтық өмір салтына айналған қазіргі кезде медитацияның маңыздылығы арта түсті. Биологиялық түр ретінде біздің санамыздың артып келе жатқанына шынымен сенетін болсам да, біздің зейініміздің кезеңдік ұзақтығы соншалықты жылдам қысқаруы мені таңғалдырады. Күні кеше мен бір адаммен теннис ойнадым, ол SMS келгенде телефонын шығарып, ойнап жүріп тексере бастады. Соған қарағанда, біздің әлі де толық сөйлеммен сөйлесе алатынымыз таңғаларлық дүние! Медитация – сананы дамытудың ең күшті құралдарының бірі. Бұл – бізге мынау ессіз әдемі әлемнен демалу үшін қажет сәт. СЕНІҢ САНАҢ – СЕНІҢ ЖАЗАҢ Ақыл деген – құдірет қой пішін берер бәріне, Ақылдың сол нақ өзі – Адам, қарамастан әліне Ой қашауын қолына алып, еңбектен қол үзбеген, Қуаныш пен қайғының ол жонар түрін жүздеген.
Шексіз қозғалыстағы осы туу-өлу арасы Оның ойын бейнелейтін айна ғана, шамасы. Джеймс Аллен, британдық жазушы, өзін-өзі дамытуды уағыздаушы Бір сәтке кідіріп, біздің Ғаламның жылжымалы құрамдастарымен, математикалық кемелдігімен, химиялық реакцияларымен, қоректік тізбектерімен, тартылыс күшімен және басқа ғажайыптарымен соншалықты кемеңгерлігін байқадың ба? Бұл жай ғана кездейсоқтық емес. Табиғат – ғаламдық ақыл-оймен жасалған, жақсы реттелген механизм, мұнда еш нәрсе ысырап болмайды; әр нәрсенің өз орны мен мақсаты бар және бәрі бірыңғай тұтас дүниенің таңғажайып болмысын жасау жолында таңғаларлықтай тоғыса және үйлесімдікте бірге жұмыс істейді. Басқаша айтқанда, Энергия Көзі өте ақылды. Осы тараудың эпиграфына берілген британдық фило­соф, жазушы және өзін-өзі дамытудың ізашары Джеймс Алленнің дәйексөзінде: « Ақыл деген – құдірет қой пішін берер бәріне, Ақылдың сол нақ өзі – Адам... » деген жолдар бар. Сонда бізді жасау үшін қолданылған парасатты субстанция біз болып шықтық қой. Ооу?! Мұның қаншалықты керемет екенін түсінесің бе?! Міне, сондықтан позитив ойлау – қазір өте танымал, ал түпсанадағы теріс негатив сенімдер – өте жағымсыз.
Міне, сол себепті медитация, өз ойыңды басқара білу және өзіңді жақсы көре білу өміріңді өзгерте алады. Ой – біздің қолымыздағы ең құдіретті құрал. Мен асқан әдемі немесе таңғаларлық бір нәрсе жасай аламын. Біз ой арқылы өзіміздің ақиқатымызды жасаймыз. Сондықтан қазір өмір сүріп жатқан сәтте кез келген иллюзияның жетегінде кету – бұл өте арзан дүниеге еру. Сен өз ойыңмен қазір өзің өмір сүріп жүрген ақиқатты жасадың; демек, дәл сол ойдың күші оны өзгерте де алады. The Science of Getting Rich ( « Байлыққа жету ғылымы » ) кітабының авторы Уоллес Уоттлз тамаша айтқандай, « қалай ойлағың келсе, солай ойлау деген – ақиқат қандай болса да, ақиқи ойлау деген сөз ». Қазіргі уақытта сенің ақиқатыңның қандай екені маңызды емес, өйткені ақиқат – сен барғың келетін жер. Егер сен өз санаңды соған бекітсең, оның нақты екеніне сенсең және үзілді-кесілді іске кіріссең, көп ұзамай солай болады. Міне, дәл осы жерге келгенде адамдардың көпшілігінің айтар уәжі: « Мен қаланың түкпіріндегі үйімде пластик қасықпен консервіленген балық жеп отырмын, ал сен маған мұны ақиқат емес дейсің бе?
Сен мені іс жүзінде Америка Құрама Штаттарының Президентімен бірге бассейн жанында демалып жатыр дейсің, ал бұл шындық па? » – деп келеді. Сонымен, егер сен шынымен Америка Құрама Штаттарының Президентімен бірге бассейнде демалуды цаласаң және бұған өз ақыл-ойыңмен әрі іс-әрекетіңмен жетуге бел бусаң, бұл – ақиқат. Сен жеке коучинг-бизнесін құру курсында бір топ адамның бір пәнді қалай оқитынына назар аударып көрдің бе? Бәріне бірдей ақпарат пен құрал беріледі, бірақ біреулері оқуын аяқтап, керемет жетістікке жетеді, ал басқалары тақырға отырады. Тіпті олардың бәрінің табысқа жетуге, маркетинг саласында керемет компания құруға және бірдей нәрсені істеуге деген ұмтылыс-ниеті бірдей болса да, ой-өрісі дұрыс адамдар ғана табысқа жетеді. Өзін жетістікке жетемін деп санайтын адам; өзіне және өз өніміне сенетін адам; адамдардың өмірін жақсартқысы келетінін ұмытпайтын адам жетістікке жетеді. Сондай-ақ түпсанасында ешқандай тежегіш наным-сенімі жоқ адам да сол санатта. Өзін эксцентрик деп санайтын немесе жұрт өзін « мезі қылатын және ашуланшақдеп ойлайды-ау » дегеннен қорқатын, өзін жетістікке лайық емеспін деп санайтын немесе оған қол жеткізетініне сенімсіз адамдардың ісі алға басуы екіталай.
Сенің ойың сенің нақты өміріңнің қандай боларын анықтайды, сондықтан оны өзгерткің келсе, алдымен сенімінді өзгертуің керек. Мәселе мынада: адамдардың көбі өз наным-сенімін қызбалана қорғайды, ал әдетте басқа пікір бар екенін меңзесең болды, ашуланып шыға келеді. Мен саудада ештеңе түсінбеймін; менің үнемі жолым болмайды; мен ұшақпен ұшуға қорқамын; неке ұзаққа бармай бұзылады; менің аяғым әдемі емес; мен қайыршымын... « Сен, немене, мені өтірікші деп тұрсың ба? Маған ғашық жігіттер ізімнен жүгіріп жүргенін көріп тұрсың ба? Жоқ, көріп тұрған жоқсың, сен менің тіземдегі мысықты көріп тұрсың, өйткені мен адамдармен араласа алмаймын – ақиқаты осы. Және әрдайым солай болып келді ». Иә, бұл сенің шындығың, сен қаншалықты солай ойласаң, соншалықты солай болады. Сондықтан теріс ойлауды тоқтат. Әлі жоқ нәрсеге сенуге батылың жеткен сәттен бастап сен үшін ақиқат өзгере бастайды. ТӨМЕНДЕГІ МӘТІН ӨТЕ МАҢЫЗДЫ, ЕНДЕШЕ ОҒАН БАРЫНША МҰҚИЯТ НАЗАР АУДАРУДЫ ӨТІНЕМІН! Ең алдымен өз ойыңды өзгертуге тура келеді, сонан соң дәлелдер пайда болады. Басты қателік неде десек, біздің керісінше әрекет етуімізде: оның шындық екеніне сенуден бұрын дәлелді талап етеміз.
Есіңде болсын, сен қалағанның бәрі бар. Оны көру үшін жай ғана өзіміздің қабылдауымызды өзгертуіміз керек. Мен АҚШ Президентімен бассейнде отырғаныма сенемін. Әрі қарай ше? Жай ғана оған қоңырау шалайын ба? Немесе Ақ үйге тәпішке киіп, мойныма сүлгі салып кіріп барайын ба? » Сен қадам жасап, әлі жоқ нәрсеге сенген кезде, саған қалаған нәрсенің қалай болатынын білу міндетті емес. Мәселе сенің ақиқатыңды түбегейлі өзгертуде; бірақ бұл өзгерістің әдісі сенің қазіргі саналы түрде ұғынуыңнан тыс жатуы мүмкін. Сен « қалай » болатынын емес, « не » болатынын білуің керек. Сондай-ақ кез келген жолды ашуға және қабылдауға дайын болуға тиіссің. Өз ойыңды мақсатқа бағытта, қолыңнан не келеді, соның бәрін істе, оның болатынына өзіңді сендір, мүмкіндіктен айырылып қалма! Бір клиентімнің оқиғасын айтып берейін. Ол Тосканаға барғанда сатылып жатқан үйді көреді. Ол кезде бұл әйел бармен және ақын болатын, тіпті тосканалық вилла сатып алмақ түгілі, Италияға билет алатын ақшаны әрең жинаған еді; бірақ ол соған қарамастан, үйді барып көреді және сол жерді қаттыұнатып қалады.
Бұл өзінщуйі екенін жүрегі бірден сезеді, ол сондай-ақ шотында көк тиыны да жоқ екенін білетін, солай болатұрса да, ол қожайыннан үйді сатылымнан алып тастауды өтінеді, өйткені сол үйді сатып алудың жолын табуды көксейді. Осыдан кейін ол « әбден есімнен айрылған шығармын » деген оймен елге қайтып келеді. Алайда біраз уақыттан соң есін жиып, бір идея табылып қалар деген оймен таныстарынан кеңес сұрайды. Ал олар болса әйелді сақтандыра бастайды: шетелде тұруга байланысты барлық, қиындықтарды айтпағанда, бұл үлкен жауапкершілік; менің білуімше, біздің соңғы кездесуімізде итальянша сөйлей алмайтынсың; ол елдің азаматы емессің, жылжымайтын мүлікке иелік етуден хабарың жоқ; тіс дәрігерінде тісіңді ағартуға мүмкіндігің болмай тұрып, несиені төлеуді қалай жоспарламақсың... және т.б. Дегенмен ол ойынан бас тартпайды, үйді сатып алуы мүмкін емесін дәлелдеген барлық уәжге қарамастан, бұл өз үйі екеніне сенеді. Оның ақиқаты осы болды. Ақырында, онымен әңгіме арасында біреу үйді сатып алуға ақша жинау үшін белгілі бір уақытқа алдын ала жалға беру туралы идея айтады. Жалға алушылар жалдау ақысын бір жыл бұрын төлей алады, ал оған ол үйдің ақысын төлеп біткенше жалға беру қажет болады.
Іс бітті! Егер осынау ұзақ әңгімені бір сөйлемге қысқартсаң, ол былай естіледі. Алғашында ол мұндай нәрселердің заңсыз екенін білді, сөйтіп, жоспарлауға қайта оралды, миллиондаған басқа идеяны сынап көрді, оның шынымен заңсыз емес екенін түсінді, содан кейін ол қажетті жалға беру мерзімдерін сатты, белгілі бір соманы қарызға алды, ақырында, міне, бірнеше жыл бойы сол вилланың иесі атанды, енді тағы біреуін сатып алуды ойлап жүр. Өміріңді өзгерткің келсе, өз ойыңды жеңе білуге тиіссің. Альберт Эйнштейн орынды айтып кеткендей: « Біз құр­ган әлем – біздің ойлау процесіміз. Ойыңды өзгертпестен оны өзгерту мүмкін емес ». Міне, сенің ақыл-ойыңды кім басқаратынын көрсетудің кейбір тексерілген және сыналған жолдары: 1. СҰРА, СҰРАСАҢ БЕРЕДІ Үніңді өшір, Аймаққа кіріп, Энергия Көзімен байланысқа шық. Басыңдағы бос сөздерден құтыл және Энергия Көзі болып саналатын алып ойлау субстанциясына өзің қалаған іс туралы ойды жеткізу үшін таза, бос кеңістік құр. Әдемі де таза кеңістікке сыпайы түрдегі айқын хабарлама жіберіп, қалаганыңды сұра, осылайша манифестация процесін баста.
ҚАЛАУЫҢ ОРЫНДАЛҒАНДАЙ КҮЙДЕ БОЛ Сен бір нәрсені жан-тәніңмен қалайсың делік, оған қол жеткізетініңе ешбір дәлелің болмаса да, бәрібір оған сен. Тілегіңе жеткенше осы қалпыңнан тайма. Өзіңмен қарсыласа отырып осылай істе. Қалауың орындалып қойғандай күйде бол. Егер Америка Құрама Штаттарының Президентімен бассейнде шомылуды қаласаң, еркін әлемнің көшбасшысымен бассейнде демалған адамның не ту­ралы ойлайтыны туралы елестет. Енді өзіңе бассейнде шомылуға костюм сатып ал. Онымен не туралы сөйлесетініңді ойла. Бас қолбасшыға көрсету үшін Үлкен шатқалға барган сапарыңда бірге суретке түс. Бұл оқиғаға дайындал. Өзіңе бұл болып жатыр деп қой. Болып жатқандай әрекет ет. Бұған көмектесетін адамдарды кездестіретін жағдайларды іздестір. Мақсатқа жетелейтін мүмкіндіктің ешқайсысынан айырылып қалмауға тырыс. Өз түсінігіңмен өмір сүр, тамақтан, ұйықта және тыныс ал. Мейлі, қазір өзіңді жынды сияқты сезінерсің, алайда президентпен Марко Поло рөлін ойнаған кезінде сенде мұндай сезім болмайды. АЙНАЛАҢНЫҢ БӘРІН ӨЗГЕРТ Егер сен қазіргіден әлдеқайда жоғары және шабыт шақыратын өмір салтын қаласаң және оны жатпай-тұрмай елестетсең, үйіңе келген сайын басыңда « Сэнфорд және ұлы » саундтрегі ойнайтын болса, мұндай ойды сақтаудың қиындығы айтарлықтай.
Сондықтан сен қалаған өзгерісті ол болмай тұрып ойланатын және елестететін болсаң да, қазіргі өміріңді жақсарту үшін барлығын істе. Үйдің қабырғаларын қайта боя және тәртіпке келтір. Жаңа жиһаз сатып ал немесе ескілерін жөнде. Қоқысты лақтыр, бөлмелердің ауасын тазарт және қабырғаларға шабыт беретін суреттер іліп қой. Бұл жоғары жиілікті сақтауға көмектесіп қана қоймайды, сонымен бірге Ғаламға сенің еріккеннен емес, барынша тырысып жатқаныңды ескертеді. Енді « қалай істеймін? » деген сұрақ бойынша қосымша нұсқауларды күтесің. ВИЗУАЛДАУ ТАҚТАСЫН ЖАСА Біз образбен ойлаймыз: егер біреу « боянған бие » десе, сен бірден қызыл ерінді жылқының бейнесін елестетесің. Ойыңды қалаған заттармен және мазалап жүрген ойларыңмен толықтыр ( ұшы-қиырсыз бассейні бар армандаған үйің, сүйіктіңмен жағажайдағы демалыс, жергілікті кітапханада балаларға кітап оқуды үйрету үшін ерікті болып жүрсің, қаладағы достарыңмен бірге шексіз көңіл көтеріп жатырсың ). Бұл өте күшті құрал, өйткені ақыл-ой бұл образды бірден Энергия Көзіне жібереді, ал ол сенің өміріңе қажетті нәрсені тарту процесін бастайды. Өміріңде көргің келетін жерлердің, адамдардың, заттардың және тәжірибелердің суреттерін қиып ал, оларды тақтаға жапсыр және көзге түсетін жерге іліп қой.
Мен адамдардың осы тақта арқылы үлкен нәтижеге қол жеткізгенін көрдім! Олар тақтаға суреті ілінген үйді, жиһазды немесе жүмыс орнын ең ұсақ бөлшектеріне дейін сипаттады. Иә, бұл сандырақ. Бірақ сонымен бірге бұл өте қарапайым жаттығу. Орындап көр! ЖАНЫҢА ӨЗІҢ СИЯҚТЫ ОЙЛАЙТЫН АДАМДАРДЫ ЖИНА Ызыңдауықтармен, пессимистермен, скептиктермен, жылауықтармен, теріс ойлы және өмірге ренішті адамдармен араласу – позитив ой кеңістігінде қалғысы келетіндер үшін күрделі жол. Санасы тар, ойы темен адамдардан аулақ бол; мүмкіндіктің шексіздігін нақты ақиқат ретінде көретіндермен қарым-қатынасты баста. Айналаңа өзінің үлкен идеяларын жүзеге асыратын, әлемге оң өзгерістер енгізуге қадам жасаған және әлемде өздері қол жеткізе алмайтын бір нәрсе бар деп ойламайтын адамдарды жина. Саналы таңдау жаса. Ал егер сен терең ойлайтын бірде-бір адамды білмесең, жаңа достар тап. Егер сен « менің айналамда бірде-бір ондай адам жоқ » деп шешсең, бұл сенің ақиқатың, өміріңнің шындығы болады және өміріңді өзгертер кез келген әрекетіңе сәйкес реңк береді. Бір нәрсені қалай істесең, қалғаны да солай болады. Бойыңда заңғар үйлерден бір-ақ секіруге қабілетті сезім тудыратын адамдарды ізде және тап.
Кіммен танысқың келетінін анық елестет және сондай адамдармен кездесуге күш сал. Ғаламнан сені солармен кездестіруін талап ет, олар демалуға баратын жерлер немесе олар айналысатын іс-әрекеттер туралы ойлан және сол ортаның бір мүшесі болуға тырыс. Өз ақиқатымен өмір сүретін, қиялға бай, шабыт беретін адамдарға жақын бол. Бұл – өз өміріңді түбегейлі өзгертетін ең жылдам амалдардың бірі. ӨЗІҢДІ ЖАҚСЫ КӨР Озық идеяларың болмаса да. ӨМІРІҢДІ ҚАЛАҒАН ЖАҒЬІҢА БАҒЫТТАЙ БІЛ Жаңадан бастаушының санасында мүмкіндік көп, ал білімді сарабдалдың санасында идея бірнешеу ғана. Сюнрю Судзуки, жапондық дзен-монах, жазушы, мұғалім, сондай-ақ « Қисық Қияр » деген сүйкімді лақап атымен танымал « Жастық шақты жастар сарп етеді » деген нақыл сөз ма­ран да белгілі, дегенмен, менің ойымша, шамамен жиырма жастың төңірегінде біз бар күшімізбен еңбектенеміз. Жастық шақтағы драмалар мен бұзықтыққа, содан соң және полицияның араласуынан бөлек, басқа да опық жегізер толып жатқан көріністерге қоса, біз балалық шақтағы « әншейін » істей салатын қабілетті әлі жоғалтқан жоқпыз, сонымен бірге ержетіп, ес жиғанда пайда болған тау қопарар қабілетіміз де бар. Бұған біздің сәтсіздіктерден әлі сына қоймағанымызды және өлімнен қорықпайтын жастық жалынды қосыңыз.
Ал егер сен маған сәл де болсын ұқсас болсаң, біз жас кезімізде « егер былай болса ше » дегеннің бәріне ( бірақ, шын мәнінде, ақымақтық ) менсінбеушілікпен қараймыз. Өзімнің кейбір қауіпті әрекеттерге барғаным есімде және оны мойындаймын, бұл естеліктер есіме түссе осы күнге дейін жарықты өшірмей ұйықтаймын. Күмәнді жерлерде әлдеқайда күмәндірек адамдармен бірге жүрдім, пойыздарда « қоян » да болдым, психикаға әсер ететін синтетикалық заттарды ішіп, бір отырыста бір топ адам бірнеше сағат бойы алақанымызға қарап отырғанымыз бар, шөл далаға сусыз, жол картасыз және ішімдік арқалап сапарға да шықтым. Сондағы бар ойым ләззат алу болды, ал оның салдары туралы ой кейінірек келетін, егер келсе, әрине. Бірақ сондай-ақ өзімнің шығармашылық ізденісіме ессіз жанқиярлықпен қойып кеткенім де есімде, соның арқасында өте әсерлі және таңғажайып жетістікке жеттім. Сондықтан « қазір білетінімді сол кезде білсем, ондай бассыздыққа бармас едім деген сөздерді есту маған біртүрлі оғаш. Жарайды, құдайға шүкір, сен мұны білмегенсің, егер сенің көзқарасың осы болса, бұл – әлсіздің көзқарасы!
Сен сол кезде білген болсаң, қазір тау боп үйілген сыра құтыларының жанында арманыңа жете алмағаныңды айтып жылап отырар едің... Мәселе мынада – адам баласы есейген сайын, « кемелденген » соң мақсатына сай толыққанды өмір сүру деген түсінік амалсыз қанағат етушіліктен толығымен енжарлыққа ауысады. Олар « жауапкершілік арқалау – өзіңді рақаттан айыру », таңертең түрып өмірді қуанышпен қарсы алу жастардың ісі, ал қартайған кезде ақымақтықты қойып, орнықты болу, яғни шынайы өмірге сәйкес болу керек деген идеяның жетегінде кетеді. Қандай іш пыстырарлық десеңші! Мен жауапсыз жексұрын болуды немесе жас кезіңде ойланбастан істеген істі жалғастыруды айтып тұрғаным жоқ. Қарабайырлыққа бойсұнудың орнына, өмірдің қай кезеңінде болса да арманыңмен өмір сүру туралы айтып отырмын. Біз дәл осылай жалғанды жалпағынан басып мәңгілік жүре алмаймыз, сондықтан тіршілік аяқталғанша еңсең түсе еңбектеудің орнына, неге өмір саяхатына жүрек жарыла қуанып қойып кетпеске?! Бізге әлі де бұрынғыдай армандауға болады, армандар бар, дегенмен өмірлік жолымызда біз өз пайымымызды жеңуге, ойдағы барлық қорқыныштан арылуға, сөйтіп, жеке басымызды дамытуға саналы түрде күш салуға тиіспіз ( жайдан-жай озық бола алмайсың ). Қалай болғанда да, мейлі.
Уақыт өте келе жинақталатын негативтерге емес, позитивке назар аударып, сол сезімді өмірде нендей нәрсеге душар болсақ та сақтауға тиіспіз. Мұны істеудің ең жақсы тәсілінің бірі – ішкі балалығыңмен қайта табысу. Мұның қаншалықты орынсыз және ессіздік болып көрінетінін білемін, дегенмен осыны қалайда қаперіңе алатын бол. Бүгінде саған, бәлкім, жас кезіңдегіден басқа нәрселер шабыт беретін болар, десе де сол бір жақсы күндердегі өмірге деген көзқарасыңнан әлі де көп нәрсені үйренуге болады. Ойланшы, өзіңді жан-жақты еркін сезінген кезің болды ма? Сен қай кезде тек өзіңе ұнағаны үшін ғана жақсы істер жасадың? Сүйікті ісіңе тезірек кірісу үшін таңды атыра алмағаның қай кез еді? Бұл кез келген, тіпті балалық шақтағы бір көзіңе анаңның орамалын байлап, қарақшы болып киініп, үйде асыр салған кездегі эпизод болуы мүмкін. Немесе орта мектепте мектеп радиосына әзіл-қалжың хабарландыру беру үшін кеңсе ханымдарының жанынан сүйкімділігіңнің арқасында бірнеше рет өтіп кеткенің үшін саған бірауыздан үздік сайқымазақ атағы берілген эпизод болуы мүмкін. Немесе жаз бойы гитарада қолыңа көз салмай ойнауды үйренгенің.
Өмірге деген ең күшті қүштарлықты қандай сәтте сезіндің ( егер бұл сезіммен әлі таныс болмасаң, әрі қарай оқы... ), ал қазір осы бастан өткізген көріністерден нені үйренуге болады? Мен үшін өмірімдегі ең тамаша және мақсатты кезеңнің бірі Crotch деп аталатын панк тобында ән айтқан және гитарада ойнаган кезім еді. Ол кезде энші, гитарашы және топ деген терминдер мен үшін маңызды болмады, өйткені біз, топ мүшелері, музыкалық аспаптарда ойнау шеберлігіне, даярлыққа және басқа да музыкантқа тән тәкаппарлыққа мән бермедік. Оның орнына бізді топ туралы айқайлап айту және электр гитарамызды арқаға тастап, өтіп бара жатқанда айналы витринадан өзіміздің, сүйіктілеріміздің бейнесіне қарау сияқты істер қызықтырды. Мен Crotch тобын өмірінде ешқашан қолына гитара ұстап көрмеген Пола есімді қызбен бірге құрдым. Ол да мен сияқты әйелмін деп сызылып жүрмейтін. Пола екеуміз қуатты аспаптарымыздың желігіне еріп, кез келген бөтелкелесті ішімдік ішуден жолда қалдырумен мақтанатын жас ханшайымдардың санатынан едік. Менің иығымдағы тестостерон « погоны » ақымақтықпен жыныстық жетілуді күтуге кеткен орта мектептің жоғарғы сыныбында-ақ пайда болды, ал менің бойым мектептегі бүкіл жігіттерді қосқанда, кез келген танысымнан биік еді.
Олардың ешқайсысы мені кездесуге шақырған емес, бірақ мен оларды күлдіруге және баскетболда артта қалдыруға шебер едім, сондықтан жігіттерді өзіме еліктіру орнына, олардың бірі болу оңайырақ деп шештім. Поланың проблемалары сұмдық еді. Жасы он үште болатын. Ол өркениеттен алыс жатқан Оңтүстіктегі фермалардың бірінде бойжеткен « өкпелі », интеллектісі жоғары жас әйелдердің бірі болатын. Біздің топтың негізі қаланған алғашқы айларда-ақ ол қарғаның қанатындай қап-қара ұзын бұйра шашын « кірпіге » ұқсатып қысқартып, оттай қызыл түске бояп алды, қолы мен арқасына түгел жалын мен айдаһарлардың суретінен тату салдырып алды. Арамыздағы мықтысы сол болған соң, біз оның қолына бас гитараны ұстаттық, ал елдің назарына зәру болып жүрген мен соло-гитараны таңдадым, ал менің көңілшек інім Стивен барабанға отырды. Мен оған: « Біз басқа барабаншы тапқанша ойнай тұр », – дедім, гитарамды күшейткіштің басқа тетігіне қате қосуға тырысып жатқан сәтте. Стивен бес жасынан бастап барабан ойнады және ол мен сияқты кез келген өктем әпке армандайтын інішек еді: талантты, жігерлі әрі төзімді болатын. Crotch тобының ұлы трагедиясы – күлкіміз бен даңғойлығымызды қалқан етіп, жігіттердің көңілін аударғысы келіп жүрген екі сүйкімді қыз едік.
Алайда кейбір проблемамызды мае күйімізде, кейде тіпті жалаңаш жүріп сахнада шешкенді жөн көрдік. Пола екеуміз қырындап жүрген жігіттердің жоқтығына ренжіп, оларға көңіліміз қалып, « Жарамды жаз, жетер енді » деген сияқты әндер шығарып, оны айқайлап айтып, микрофоннан өшімізді алатын едік. Бір кеште ашуланған тыңдармандардың атып тұрып, отырған орындығын көтеріп алып, бізді ұрмақ болып сахнаға атып шықпасы бар ма... Осы түрімізге қарамай, біз тез арада талай тыңдаушы жинап алдық. Сондай-ақ бір жылға жетер-жетпес уақыт ішінде дыбыс жазу саласы туралы фильмнің сценарийін жазып, оған өзіміз продюсер, режиссер болып, фильмге түстік; содан кейін музыкалық клип түсірдік, ол ұлттық телевизиядан көрсетілді; өз альбомымызды жаздық, Columbia Records-пен келісімге отырдық және тіпті бірнеше жаңа ак­корд үйреніп алдық. Ал біз мұның барлығын негізгі жұмысымыздан қол үзбей істедік. Бәріне қалай үлгергенімізге әлі күнге дейін таң қаламын. Және бұл шынында да « Керемет » деп баға беретіндей еді! Оларды өзіңді айқындай алуға және бағыт алуға көмектесу үшін пайдалан. Төменде менің Crotch тобында жүргенде жиған кейбір даналық ақыл-кеңестерімді жазып отырмын, оларды әлі де пайдалы деп есептеймін: 1.
ҚАРАП КӨР, ҚОЛЫҢНАН НЕ КЕЛЕР ЕКЕН Өмір к-ү-л-к-і-л-і. Жоқ, рас, ол шынымен де күлкілі: біз Күн жүйесінің қақ ортасында Жер шарымен бірге айналып, мұнда не істеп жүргенімізді мүлде түсінбейміз, ал оның сыртында не бар екенін ешкім білмейді. Не болса соған үлкен мән беру – сандырақ. Күңіреніп жүргеннен, « Неге істеп көрмеске? » деген оймен өмір сүрудің мән-мағынасы әлдеқайда зор. Өмірімдегі ең жақсы ұстанымымның бірі – « менің қолымнан не келетінін ғана байқап көргім келеді » деген ұраным. Бұл иығындағы жүкті жеңілдетеді, өміріңде аз да бол­са панк-рок көзқарасы пайда болады және өмірдің өзі жай ойын ғана екенін еске салады. Иә, біз арқалаған міндет те, жүк те көбейіп келеді. Бірақ әлемде уайымы саған қарағанда әлдеқайда көп адамдар жеткілікті. Сен керемет жансың, өйткені сен өз сылтауларыңа малынып отыра бермей, әрекет етуге талпынып жүрсің.
Талабыңа осы тәсілді қолданып көр және өзіңе былай де: « Мен бір табысты кәсіп бастай аламын ба, соны байқап көргім келеді; қарыздан құтылып, осы жылы жүз мың долларға артық ақша таба аламын ба, соны байқап көргім келеді; жүз фунтқа арықтай аламын ба, соны байқап көргім келеді; бір картинамды 50 мыңға сата аламын ба, соны байқап көргім келеді; мен өзімді түсінетін адамды кездестіре аламын ба, байқап көргім келеді ». Иықтағы жүкті лақтырып таста. Өмір атты ойынға қайта орал. УАҚЫТТЫҢ ЕСЕБІНЕН ЖАҢЫЛУ Қандай да бір іспен айналысып отырып, кенеттен бірнеше сағат қалай өтіп кеткенін байқамай да қалған кезің болды ма? Немен айналысып отыр едің? Мұндай жағдай қаншалықты жиі байқалып тұрады? Бір нәрсемен уақыттың есебінен жаңылардай айналысып кетсеңіз, демек сіз Құйынға кірдіңіз деген сөз. Мұндай жағдайды мүмкіндігінше жиі бастан өткерген жөн. Өміріңе зер сал және ондай күйге қалай түсуге болатынын анықта. Біріншіден, жұмысыңда немесе өміріңде саған бәрін ұмыттырып жіберетіндей қандай іс бар, сол іспен қалай жиі және ұзақ шұғылдануға болатынын анықтап ал. Саған ұнамайтын жүмысты жақсы істейтін біреумен күш біріктір.
Жақсы көретін ісіңмен айналысатын уақытыңды көбейт, қажет десең осылайша кәсібің мен жеке өміріңді өзгертесің. Барлығын есепте. Жағдайдың құрбаны болма! Сен өз өміріңді қалаған жағыңа бағыттай аласың, сондықтан тәуекел ет те, сүйікті ісіңді басты шаруаңа айналдыр. ІЗАШАР БОЛУДАН ЖАҢЫЛМА Музыка аспабын қолға қалай алу керек екенін білмей тұрып, топ құрудың бір жақсы жері – қолыңнан келе ме, келмей ме, саған бәрібір, еш қысылмайсың. Кейінірек ойнауды үйреніп алған соң өзіңе тым байсалды, сыншыл әрі қатал көзқараспен қарайтының сонша – сен енді музыкадан бастапқыдай ләззат алмайсың. Ондайда мынадай қулық жасауға болады. Айталық, Кәсіпқой біреу келіп, кафеге сенің мықты достарыңның қасына жайғасқысы келгенде, оған менсінбей қарап, оны танымайтындай кейіп танытқанша, Кәсіпқоймен достас. Бойыңда Әуесқой мен Кәсіпқой қатар өмір сүрсін. Әуесқой нақұрыс болуы мүмкін, бірақ ол қалай көңіл көтеруді біледі, ал егер сен оған енді өзіңмен бірге ойнауға рұқсат бермесең, бәрі сүреңсіз болады.
Сондықтан шеберлігіңді шыңда; өз ісіңе байыппен қара; нені үйрену керек, соны үйрен; өзіңе инвестиция құй; белің шойырылғанша қайтала; қүла; көтеріл; ілгері жүр; өз ісіңнің нағыз шеберіне айнал, жұмысың өзіңе қызықты болсын! Қызықсыз болса, ол жұмыстың қандай мәні бар? Сенің істейтінің жалғыз-ақ нәрсе – барыңды салу. Содан кейін бір ғана нәрсе қалады: ол – ләззат алу. ӨЗІҢДІ ЖАҚСЫ КӨР Міне, сол кезде бақыт құсы басыңа мәңгілікке қонады. БЕРЕРІҢДЕ БЕРІП ҚАЛ, БЕРЕМ ДЕСЕ АЛЫП ҚАЛ Өмірдің бізге ұсынатын ең жақсы өтемінің бірі – бұл адам өзіне-өзі көмектеспей тұрып, өзгеге шынайы көмектесе алмайды. Ральф Уолдо Эмерсон, америкалық ақын, эссе жазушы, кореген, альтруист Бірде тумаларыммен бір көлікте келе жатып, жолдағы бір дүкенге тоқтадық. Бес жасар сіңлім бір нәрсе аламын деп дүкен аралап кетті. Бір уақытта ол кассаға алты қорап « Тик-Так » алып келді, біз болсақ, қылығына алданып те­лей салдық. Оған « біреуін ал да, қалғанын орнына қой » деп айтқан ешкім болмады. Біз көлікке қайта отырдық. Мен қыздан « Тик-Тактың » біреуін алуыма бола ма деп сұрадым.
Ондағы менің жалғыз мақсатым – осынау кішкентай ашкөз торайға бөліп жеу керек екенін түсіндіргім келген. Сонан соң жіңішке даусымен інім мен анамыздан « Жейсіздер ме? » деп сұрап, олардың қолына да бір-бір данадан ұстатты. Сосын қалған үш қорапты алып, қасындағы орындыққа қойды да: « Ал үйге барған соң мынаны – ағама, мынаны – әпкеме, ал мынаны анама беремін », – деді. Сөйтті де, өзіне бір-екеуін де қалдырмай, бәрін сыйға таратқанына шын жүректен қуана күлімсіреп отырды. Мен қыздың әкесіне, інім Стивенге, қысыла көз тастадым, ол ернінің ұшымен « бақытты бала » деп жауап берді. Ал бізге, Стивен екеумізге, бала кезімізде бір-бірімізді азаптап, шыңғыртқаннан артық рақат болған жоқ еді. Ол бірде менің артқы ауладағы қарақұйрықтарымды босатып жібереді. Мен оның хэллоуин кәмпитін ұрлап аламын да, оның айғайына қарамай, кеудесіне отырып алып, бір-бірлеп жеймін. Ал артқы орындықта отырған мына періште қайдан келді?! Менің сіңлім дұрыс түсінгендей, беру – аса зор ғанибеттің бірі. Бұл сонымен бірге ең батыл және күшті әрекеттің бірі саналады.
Молшылықта өмір сүріп жатқанымызға сенсек, өзіміз емін-еркін сыйлық сыйлай алсақ, біз жиілігімізді арттырамыз, сенімімізді нығайтамыз, өзімізді жақсы сезінеміз, ағынға еніп, бергеніміз өзімізге мол болып қайтатындай жағдайда боламыз. Біз қатты қорыққан кезде көзімізге көрінген нәрсенің бәріне жабысамыз, себебі одан да көп нәрсе бар екеніне сенбейміз. Энергияның қалдығын жинаймыз, қолда барды беруге қорқамыз және неден қашып құтылғымыз келсе соған – жетіспеушілікке зейін қоямыз. Біз беретін және алатын, дем алатын және дем шығаратын, өмір сүретін және өлетін, жиіркенетін және таңғалатын ғаламда өмір сүріп жатырмыз. Әрбір тарап екіншімен байланысты және оған тәуелді; кез келген әрекетке қарсы және оған тең әрекет бар. Неғұрлым көп берсең, соғұрлым көп аласың. Және керісінше. Мүмкін, сен « дәл осы сөз дұрыс емес, мен ештеңе істемейтін, тек қана алатын және ешкімге ешқашан ештеңе бермейтін өзімшілдерді білемін » деп ойлайтын шығарсың. Бірақ қабыл алудың энергиясы өзімшілдікпен алып қою энергиясынан бөлек, дәл сол сияқты тықпалаудың энергиясының табиғаты беру энергиясынан бөлек. Тықпалау мен алып қою қорқыныш пен мұқтаждыққа негізделген; беру мен қабыл алу ризашылық пен ағын күйін тудырады.
Мен склерозға шалдыққан бір әйелді білемін, оған тәлімгері емделу бағдарламасының аясында 29 күн ішінде 29 сыйлық тарат деп тапсырма береді. Біраз уақыт ол бұл ұсынысқа мән бермеді, бірақ оның жағдайы біршама нашарлаған кезде ол тапсырманы орындап көруге бел байлады. Әуелі сырқат құрбысына хал-жағдайын білу үшін те­лефон шалып, көңілін көтеріп тастады. Осылай күн сайын адамдарға бірдеңе ( уақыт, көңіл, зат ) беріп отырды және көп ұзамай өзі де қуаныш пен шаттыққа бөленді. Он төртінші күнге қарай оның ахуалы айтарлықтай жақсарды, ісі де ілгері басты. Содан ол ғажап бір қозғалыстың негізін салған блог құрды, оның соңынан он мыңдаған адам ерді, олар күн сайын біреуге бір нәрсе беріп тұруды дәстүрге айналдырды. Сайып келгенде, оның блогының негізінде « 29 сый » деп аталатын кітап жазылды және The New York Times газетінің бестселлеріне айналды. Егер сен жаныңа жақсылық жуысын десең, өмірің жақсы сезімдерге толсын десең, айналаңдағы әрбір жанға жақсылық тарат. Сый беру мен оны алудың ағынына енудің кейбір жақсы жолдары мыналар: Егер сен мұны әлі бастамаған болсаң, бір немесе екі қайырымдылық ұйымын таңдап, ай сайын қайырымдылық жаса.
Мүмкіндігінше көп уақыт бел немесе ақшаны шамаңның келгенінше бер, бірақ бұл әдетке, өзіңнің бір бөлігіңе айналып кеткенше қайырымдылықпен жүйелі айналыс. Тіпті айына бес доллар берудің де маңызы зор. Өзің үшін қымбат нәрсенің бірін оны шынымен ұнататын адамға ұсын. Қолыңнан келсе, бұл затты кімнен алғанын білмейтіндей етіп берген жөн. Әр кезде даяшыға шайлық ретінде әдеттегіден бір неме­се он доллар артық қалдыр. Егертілін безеген біреу кездессе, оныңдеңгейінетөмендеме, керісінше, мәдениеттілікпен оны биікке көтер. Мүмкіндігінше адамдарға жиі күлімде және көбірек қошемет сөз айт. Шақырып тұрған адамды ыңғайсыз жағдайға қалдырмау үшін сен әдетте бармайтын жеріңе шақырса, бар. Өзіңе жақсылық жасауға мұрсат бер. Бір мезет дамыл тауып, беру мен алудың ғажап сезімін бүкіл тұла бойыңмен сезініп көр. Жиілігіңді арттыр және келер күннен жақсылық күт. ӨЗІҢДІ ЖАҚСЫ КӨР Сонда барлығына пайдасы тиеді. АЛҒЫС АЙТУ – КЕРЕМЕТКЕ ЖЕТКІЗЕР ЖОЛ Сіз алғыс айтқанда, қорқыныш жойылады және молшылық пайда болады. Энтони Роббинс, жазушы, оратор, мотиватор және адам өмірін өзгертуші Кішкентай кезімде ата-анам мені, аға-әпкелерімді теле­фонга « Дженнифер Синсеро тыңдап тұр » деп жауап беруді үйретті.
Біз шалбарымызға шар толтырып алып, ойыншыққа таласып жүріп бейне бір телефон анықтамасын жүргізіп отырған адам секілді едік. Ата-анамыздың достары телефон арқылы « Ой, Синсеролардың балалары қандай тәрбиелі » деп мақтап жататын; мен бұл әдепке бір құрбыма қоңырау шалмағанға дейін мән бермеппін. Оның жауабын естіп, көзім шарасынан шыға жаздады. Сенің ата-анаң мұны біле ме? » дедім оған. Ол кезде мен үшін бұл балағат сөз айту немесе ата-анаңмен отырып бір стақан виски ішу сияқты ақылға сыймас жайт болатын. Тек менің ренегат құрбым ғана емес, қарапайым адамның бәрі телефон тұтқасын көтеріп, осылай жауап беретінін білгенде, менің таңырқауым азапқа айналды – ата-анамыздың бізді күлкі етіп жүргені анық. Біз осылай жауап беруге қарсы болып едік, олар міз бақпай: « Телефон ақысын өздерің төлейтін жасқа жеткенде, қалай жауап бергілерің келсе, солай жауап беретін боласыңдар » дейтін. Осылайша жылдар өтті, біздің наразылығымыз бірте-бірте әдетке айналды. Қашан жеңгеніміз есімде жоқ, бірақ ақырында біз де телефонға жұрт сияқты жауап бере бастадық. Шамамен, бұл ата-анамыздың ажырасқан шағында болса керек. Төртеуміз анамыздың қолында қалдық. Біріміз мектепте, біріміз мектепті енді тәмамдағанбыз.
Анамыз текетіресіп жүрген кезде телефон ережесі жайына қалды. Алайда жалпы әдеп сақтауымыз өзгерген жоқ, біз қаншалықты шәлкес болсақ та, тентек бола бастасақ та, « Синсеро балаларының » сыпайылығы мен жақсы мінез-құлқы әлі күнге бойымызда: « Мен саған көмектесе аламын ба, офи­цер? Рақмет, офицер. Иә, сэр, бұл менің марихуанам ». Өзіңді жақсы адам ретінде сезінумен қатар, әдетте адамдар сыпайылықпен сұраған кезде өтінішіңді орындайды, егер олай сұрамасаң, олардың орындамауы да мүмкін. Дұрыс па? Сондықтан бес жастан асқан адам дөрекілік көрсетсе, әсіресе адамдар біреудің жасаған жақсылығы үшін алғыс айтпаса, әрдайым абдырап қаламын. Бұған қалай қарайтыныңды білмеймін, бірақ мен біреуге жақсылық істегеннен кейін ол маған « рақмет » деп айтпаса, мен оны қонаққа шалбарсыз келген адам сияқты қабылдай алмаймын... Жалпы ғалам да солай қабылдайды. Сен алғыс айтып жүруді ұмытқан кезде небір кереметтердің келер жолын жабасың. Ризашылық білдіре білу тек жақсы әдеп қана емес. Әдеп – әдет-ғұрып, ал алғыс – болмыс күйі. Кез келген адам « өтінемін » және « рақмет » деген сөздерді сезіммен ұштастырмай-ақ зуылдатуы мүмкін.
Алғыс айтып жүру – өмірдегі көптеген кереметтерді сезіну әрі бағалай білу. Біреуге істеген ізгі ісі үшін шын жүректен алғыс айтқан кезде өзіңді қалай сезінесің? Алғыс айту да, алғыс алу да өте ұнамды іс және жаның рақаттанады. Сондай-ақ көңіл күйіңді көтереді. Оның да төбесі көкке жеткендей болады: шын мәнінде, қалған өмірді алғыс айтып өткізгенге не жетсін! Алғыс айтып жүру адам жанына жылылық сыйлайтындықтан, ол сенің жиілігіңді жоғары көтереді және Энергия Көзімен байланыстырады. Ал, керісінше, алғыс айтудың орнына көңіліңнің қалғанын, ашуланғаныңды көрсетсең, кінәласаң немесе немқұрайдылық танытсаң, төмен жиілікте тербелесің, бұл Энергия Көзімен ауадай қажет байланысыңды әлсіретеді. Тұтастай алғанда, көңіл-күй мен жиілікті көтерудің және Энергия Көзіне жақындаудың жолы көп, бірақ айналаңды алғысқа бөлеген кезде сен оң энергия таратасың. Сол сәтте ол өзіңе қайта оралады! Бұл жай ғана өзімен-өзі ішегі қатқанша күлетін адам мен сенің айтқаныңа ішегі қатқанша күлетін адамның арасындагы айырмашылық сияқты. Біріншісі әдетте көңіл күйіңді көтереді және жауап ретінде күлкің келеді, бұл жиілігіңді арттырады. Екінші жағдайда, бұл адаммен жоғары жиілікте кездесіп қана қоймай, онымен жогары жиілікте энергия алмасасың.
Оның күлкісі күлкілі бірдеңе айтқаның үшін саған алғыс айту тәсілі: ол күшті энергия таратады және күшті байланыс орнатады. Уоллес Уоттлз The Science of Getting Rich ( « Байлыққа жету ғылымы » ) деген кітабында былай деп түсіндіреді: « Алғыссыз үлкен күшті пайдалану мүмкін емес, өйткені сенің Күшпен байланысыңды қолдайтын – нақ сол алғыс ». Алғыссыз сен іс жузінде дәрменсізсің – қандай керемет сөздер еді, Уоттлз! Алғыс энергиясын төңірегіңе тарату арқылы сен оны қайтара қабылдайсың, яғни Энергия Көзіне жақындайсың. Алғыс сені ақиқатпен байланыстырады. Энергия Көзіне алғыс айту арқылы өзіңе алғыс айтасың. Бұл бізді қайтадан әлемдегі ең керемет күйге – өзіңді жақсы көруге алып келеді. Ссылай! Алғысың қаншалықты жүйелі болса және оған зейін қойсаң, Энергия Көзімен байланысың соғүрлым күштірек болады. Бұл – алғыстың құдіретті күші. Бірақ күте тұр, бұл әлі соңы емес! Алғыс сенімді нығайтады. Сенім – көрінбейтін нәрсеге сенуге деген батылдық. Сенім – жайлылық аймағынан шығуға және өміріңді танымастай өзгертуге шешім қабылдағанда қолданатын бұлшықет. Сенім белгісіздіктен туындайтын қорқынышты басады. Тәуекел етуге мүмкіндік береді. Сенімнің ұраны – « секіре бер, қақшып алады ».
Сенім – есің шығып қорыққан кездегі ең жақсы досың. Егер сен үнемі алғыс айтып жүрсең және асқан әдеміліктің бұрыннан бар екенін түсінсең, онда саған, басқаны айтпағанда, сол кереметтер бар екеніне және оған қолың жететініне сену оңайырақ болады. Алғыс осылайша сенімді қалыптастырады. Ал берік сенім – өміріңді өзгертудің кілті. Мықты болғың келсе, онда саған қалауыңа апарар жолда мызғымас сенім – алғыс керек. Сеніммен алғыстың үйлесімі болмыстың нағыз мықтылығы. Дегенмен бұл жерде үлкен шеберлік қажет: өміріңде әлі жоқ нәрсеге сеніп қана қоймай, оған ризашылық білдіруің керек. Басқаша айтқанда, қиялдағы достарың мен қиялдағы өміріңе алғыс айтуға тиіссің. Міне, осылай. Қанша оғаш көрінсе де, мүны өміріңде саналы немесе бейсаналы түрде істеп жатқаныңа сенімдімін. Оған өз өмірімнен автотұрақтан орын іздегенім туралы қарапайым мысал келтірейін. Мен көлік жүргізгелі бері барар жерімнің дәл алдынан көлік қояр орын табамын. Тіпті Пасха жексенбісінде Рим Папасының үйінің алдындағы тұрақтан орын табу қажет болса да табар едім. Автотұрақ қажет болса, оған мен бұл шешіліп қойған мәселе сияқты қараймын. Қажет орын менікі, ол қазірдің өзінде бар, мен оған шын жүректен қуанамын және ризамын.
Мен шынымен де осыған сенемін. Сонан соң әрдайым біреу шығып бара жатады, мен сол жерге тура ка­ламин. Дегенмен бұл қалыпты жағдай болса да, мен оған әрдайым шаттана қуанамын. Мен мұны ешқашан солай болуы керек деп ойламаймын және қашанда өз орнымды алғанға дейін де, алған кезде де және одан кейін де ризашылық білдіремін. Әлі қолыңда жоқ нәрсеге ризашылық білдіруің өзің қалаған нәрсенің бар екенін білетініңді Ғаламға хабарлайды және оны қабылдау үшін сені қажетті жиілікке көтереді. Егер өміріңді түбегейлі өзгерткің келсе, біздің барлық нәрсеге алғысы шексіз, молшылық Ғаламында өмір сүріп жатқанымызға сене түс. Бойыңда қалағаның алдыңнан шығатындай күш барина риза бол және оған жету үшін алға ұмтыл. Өзіңнің қалағаныңа қол жеткізе алмаудан туындаған азабыңды енді алғыспен ғажайыпты күтуге ауыстыр. Сонда олар сенің өміріңе енеді. Бірнеше жаттығу ұсынамын. БҰЛ ЖАҚСЫ, ӨЙТКЕНІ... Басыңнан қандай да бір оқиға өткен кезде, ол қуанышты немесе қарапайым, аянышты немесе жүйкеңе тиетін болса да, оны « Бұл жақсы, өйткені... » деген сеніммен қарсы ал ( бос орынды өзің толтыр ). Бұл күнделікті әдетке айналғаннан кейін алғыс айтудың қаншалықты оңай екенін көресің.
Мен оларға күтпеген проблеманы қалай шешуге болатынын көрсеттім. Сонымен бірге техникалық көмек келгенше көлікте отырып « сұрақ-жауап » ойнап, уақытты да пайдалы өткіздім. Соның арқасында мен қызымды мектепте мазақ ететінін білдім ». Бәрі үшін, тіпті « жоқ, рақмет » деуге болатын нәрсе үшін де алғыс айтудың жолын іздеу маңызды. Өмірдегі қиындықтардың жағымсыз қырына назар аудару жиілікті төмендетеді, ренжітеді және негативті көбейте отырып, наразы етеді. Егер сен әрқашан алғыс айтудың жолын тапсаң, бұл сенің жиілігіңді арттырып қана қоймайды, сонымен бірге дамуыңа мүмкіндік береді. Иә, кейде бұл оңай емес; өзіңе қатты әсер ететін жағдайда абдырап қаламыз, не болып жатқанын ұқпай қаламыз. Кейде артымызға бұрылып, « Білесің бе? Шынында да, бұл оңбаған жігіттің менің жүрегімді қырық жамау еткені дұрыс болған екен. Мен күйеуге шыққан адамыммен жүз есе бақыттымын » деу үшін көптеген жыл керек болады. Әр нәрседен жақсылық таба білу, өзіңе құнды сабақ ала білу сынақтан абыроймен өтіп, ілгері ұмтылуға септеседі. Егер тұйыққа тірелгің келсе, бір қателікті қайта-қайта жасағың келсе, бойынды негативке толтыр, ренжі және өзіңді құрбан ретінде көрсетуді жалғастыра бер.
Ал қиындықтарыңды жеңіп, табысқа жеткің келсе, алғыс айт, әр нәрседен жақсылық ізде және үйрен. АЛҒЫС ХАТ ЖАЗ Күн сайын ұйықтар алдында өткен күнге есеп бер: ризашылық білдіруге, алғыс айтуға болатын он нәрсенің ойша тізімін жаса немесе оны қағазға жаз. Бұл сенің бақшаңдағы әдемі гүлдерден бастап, сенің өмірің өзінің өміріндей болмағаны үшін сені қуануға үйрететін кінәмшіл көрші қыздың келуіне дейінгі кез келген нәрсе болуы ықтимал. Күндіз бір уақыт дамылдап, үзіліс жасап, ризашылық білдіруге болатын барлық нәрсеге назар аудару – өз жиілігіңді әрдайым жоғары ұстаудың тамаша тәсілі. Бұл туралы ұмытпа. ӨЗІҢДІ ЖАҚСЫ КӨР Қолыңда барға және келешекте болатынның бәріне риза бол. КЕҢ БОЛСАҢ, КЕМ БОЛМАЙСЫҢ Кешіру дегеніміз – тамаша өткен шақтан үміттенуден бас тарту. Лили Томлин, әртіс, жазушы, әзілқой Соңғы рет қашан жарақаттандың? Ауруды басу үшін не істедің? Не істеймін деп көп ойландың ба? Жарақаттанып қалсақ, жанға батқан ауруды басу үшін жанталасамыз, не істеу керек екенін бірден табамыз.
Одан бетер ашытса да ашық жараны дезинфекциялап, тіпті жарақатты жаныңды көзіңе көрсетіп тігу керек болса да, біз оған бірден келісеміз, өйткені біз түпкілікті мақсатқа – ауруды жеңілдетуге бар күшімізді саламыз. Алайда эмоциялық азапқа келгенде, неге екені белгісіз, барынша төзімділік көрсетеміз, кінә, ұят, реніш және өзіңізді жек көру сезіміне көміле отырып, азапқа барынша шыдап бағамыз. Ал кейде мұны өмір бойы арқалап өтеміз. Жағымсыз сезімдерге бой алдыру, енемізді жамандау, біліксіз бастықты бүкіл кеңсе қызметкерлерінің алдында ұятқа қалдыруды көксеу, кінәні басқа адамдарға аудару, дұшпандарымыздың бұрыстығын және өзіміздің дұрыстығымызды дәлелдеуге бас қатырып, сорымызды соза түсеміз. Басымыздан кешкен жағымсыз сәттерден арылудың орнына, оларды қайта-қайта еске алып, сол үшін күйіп-пісеміз; эмоциялық жарақатымызды тырналап, оның жазылуына және жанның жай табуына жол бермейміз. Осылайша басқалардың бәрінің жағдайы жаман екеніне көз жеткізбейінше, бізге тыным жоқ. Тіпті маған өмір бойы азап шегуге тура келсе де, сенікі дұрыс емес екенін түсінгеніңше қоймаймын! Біз жан-дүниеміз бен миымыздың кеңістігін алып жатқан, бізді мазалайтын, ашуландыратын, үмітсіздікке душар ететін, көбінесе ауру тудыруға, тіпті ажалға себеп болатын реніштерге жабысып айырылмаймыз. Неліктен?
Кінә, ұят, реніш және өзін-өзі жек көру сезімдеріне көмілу – бұл өз ісін дұрыс деп тануды және назар аударуды талап ететін Үлкен Ұйқышылдың « концерті ». Керісінше, сенің жоғары « менің » кімнің кім туралы не ойлайтынына немесе не істейтініне мүлде көңіл аудармайды, өйткені ол сені ессіз жақсы көреді, міне, осы мәселе ғана маңызды. Болар іс болды. Өткенге жабысу оны өзгертпейді, бірақ ол жағымсыз сезімдерді қолдап-қоштайды, сені азаптың тұтқыны етеді және жиілігіңді төмендетеді. Кешіруге, жағымсыз сезімдерді ұмытуға бел буған сәттен бастап еркіндік жолына түсесің. Кешіру – кешірілетін адамға емес, өзіңе қамқорлық көрсету деген сөз. Бұл менікі дұрыс дегеннен гөрі, өзіңді жақсы сезінуді жоғары қоюды білдіреді. Бұл – өз бақытың үшін жауапкершілікті біреудің қолында деп ойламай, өз мойныңа алу деген сөз. Ашумен, ренішпен және азаппен қоштасу арқылы өз күш-қуатыңды тану деген сөз. Өкпені ұмытпау – уды өзің ішіп, дұшпаныңның өлгенін күтумен бірдей. Егер сені жақсы көретін адаммен араларыңда кикілжің туындаса, оны кінәламай, оған өз сезіміңді түсіндір және соңы немен аяқталса да, оны кешір.
Әңгімелесу я саган онымен қайта татуласуға септеседі, я сен ол адаммен бұдан былай жақын ( немесе ешқашан ) араласқың келмейтінін түсінесің. Бірақ қалай болғанда да еркін болғың келсе, кешіре біл. Егер сен әлдебіреуге ашуланған немесе ренжіген болсаң, реніштен арылып, оны ойыңнан шығар. Ол өзінің әлсіз екенін түсінсе де, түсінбесе де, саған оның не керегі бар? Және оның жай ғана жақсы адам болғанын қалаймын деп өтірік айтпа. Олай емес! Іс жүзінде саған керек болып тұрғаны – жазалау, кешірім сұрату немесе өзіңнің дұрыс екеніңді мойындату. Бұл жүкті иығыңнан лақтырып таста. Ойыңнан бас тарт. Сен кек алу туралы негүрлым ұзақ ойлайтын болсаң, ренжітуші соғұрлым өміріңді улайды, оның уыты санаңдаұзақ сақталады. Ол адамды кешіре отырып, оны тұзақтан босаттым деген ойға алданып қалма. Бұл шындық емес, өйткені кешіру арқылы сен тұзақтан өзіңді босатасың. Кешіру біреуге жақсы көріну емес; бұл – өзіңді жақсы көру. Иә, тамаша, бәрін түсіндік. Ал енді мынадай сұрақ: одан қалай арылуға болады? Сол жексұрынды қалай кешіруге болады?
АЯНЫШ – АЙЫҒУДЫҢ БАСЫ Өзіңе немесе өзгеге қиянат жасаған адамға аяныш та­ниту – қолыңа кірген оқты суырып алумен бірдей. Алдымен сен жер тепкілеп, айқайлап, өзіңді жек көресің, бірақ бұл айыға бастаудың жалғыз жолы. Аяныш танытудың ең жақсы тәсілінің бірі – өзің ашуланған адамды кішкентай баларетінде елестету. Кішкентай пенде мұны қорқыныштың әсерінен істеді, өзін қорғау үшін, өз азабын өзі білетін жалғыз амалмен еңсеру үшін қолынан келгенін істеуге тырысты деп ойла. Адамдар жаны ауырғанда, сасып қалғанда өзін-өзі ұстай алмайды. Осыны түсініп, басын жұлып алғың келетін адамды көзі күшіктің көзіндей үлкен бейкүнә сәби деп елестет: бұл саған кешірімнің кілтін, яғни қиянат еткен адамға деген аянышты тудыруға көмектеседі. Бұл өз бойыңдағы кешіргің келетін дүниенің бәріне қатысты. Сен де проблемаларыңды шешкің келетін кішкентай бір қоян сияқтысың. Өзіңді, ақылсыз сәбиді аяп, реніштен арыл. БАСҚА АДАМДЫ ОЙЫҢНАН СЫЗЫП ТАСТА Сенің жалдамалы екі әйел қызметкерің бар делік, олардың екеуі де бір күнде жұмысқа шықпай қалды, солардың кесірінен маңызды кездесудің алдында таңертең еш нәрсеге улгермей есің шығады.
Сені жарға жыққанның бірі тушмен ішімдік ішіп, жұмысқа келуге жарамай қалды, ал екіншісі анасының қайтыс болғанын естіп, әуежайға асығамын деп саған қоңырау шалуды ұмытып кетті. Қалай болғанда да екеуі де сені отырғызып кетті. Бірақ реакцияң екі түрлі, яғни сенде таңдау бар! Не ашудан тамырың жарылып кетердей боласың, не оларға аяныш танытасың. Тағы бір мысал: өзіңнің су жаңа қайығыңда жайбарақат отырсың делік, кенет ішінде адамы жоқ басқа бір қайық сенікіне соғылып, жанын сызып өтті. Егер онда ешкім болмаса, кімге ашуланасың, болған жағдайды сабырмен, тіпті қызығушылықпен қабыл аласың. Алайда егер бұл қайықты жүргізіп отырған әлдебір ақымақ SMS оқуға алаңдап соқтығысқан болса ше, сен ашуланғаннан жындана жаздап, небір боқтық сөздермен көміп тастайсың. Жағдай біреу – су жаңа қайығыңды зақымдап кетті, ал әрекет ету тәсілі екі түрлі. Біреу саған қатысты өте жағымсыз әрекет істесе, ол адамды жоқ деп есепте, сонда әлдеқайда жағымды және бейтарап әрекет етесің. Өмірде де солай. Қалай болғанда да мәселе онда емес, сенде. Егер алдыңда ашу шақырар адам тұрмаса, ашулану қиын. Керісінше, бұл түсінуге жол ашады.
Неліктен бұлай болды? Бұған қалай тап болдым? Бұдан не үйренемін? Бұған қатысы барларға қалай аяушылықпен, жанашырлықпен қараймын? Біреуге өкпелесең, сыртқы айқай мен ішкі буырқаныстың салдарынан ақыл-парасат саған жете алмайды. Өзіңе жақсылық жаса, яғни жүйкеге тиетін жағдайлар мен пасық адамдарды жан-дүниеңді ауырту үшін емес, дамуыңа мүмкіндік ретінде пайдалан. ӨЗІҢ ШЕШ: СЕНІКІ ДҰРЫС БОЛҒАНЫН ҚАЛАЙСЫҢ БА, БАҚЫТТЫ БОЛҒАНДЫ ҚАЛАЙСЫҢ БА? Кейде еркіндікке апаратын жолды жүріп өту үшін шешім қабылдауға тура келеді. Менікі дұрыс деп отырып алғаным жөн бе, әлде бақытты болғаным жөн бе? Иә, сенің ақымақ досың сенің көлігіңді мінген кезде көлікті дұрыс қоймағаны үшін салынған айыппұлды төлеуі керек еді; бірақ егер құрбың олай ойламаса, оған бұртиып жүрудің орнына, осы жағдайды ұмытқаның жақсы емес пе? Бұл да бір сабақ. Өзіңдікін дұрыс санау үшін осы жағымсыз сезімдерді жүрегінде ұстау міндетті ме? Өзің ойлашы, « бақытты болу үшін мен қазір не істеуім керек, не істемеуім керек, ойлауым керек пе, ойламауым керек пе? » Егер жауап « бұл нақұрыс менікі дұрыс деп ойлай берсін » болса, онда солай-ақ болсын.
ЖАҒДАЙҒА БАРЛЫҚ ЖАҒЫНАН ҚАРА Адамның бәрі өз қиялымен өмір сүретінін есте ұстаған жөн және сен олардың қай қиялымен әрекет ететінін білмейсің. Сен бір нәрсені мүлдем дұрыс емес деп санасаң да, олардың ойынша барлығы дұрыс, ал сенікі дұрыс болмауы мүмкін. Жағдайға басқа жағынан қара, « менің ойым – ең дұрысы » деген сенімнен бас тарт, тереңірек ойла, сонда сен ашу мен реніштің қалай тез тарап кеткеніне таңғалуың да мүмкін. Мысалы, жақын құрбыңды дастарқанғаүйіңе шақырасың. Ол келе алмаймын деп жауап береді, өйткені оның бұл күні өз мерекесі – туған күні екен. Сен кешірім сұрап, көңілсіз смайликпен жауап бересің. Бірақ ол жауап қайтармайды. Сосын оған « Туған күніңмен! » деп жазасың. Оған да жауап жоқ, ал сен өзіңді кінәлай бастайсың. Алғашында оның көңіліне тидім бе деп уайымдайсың, содан кейін туған күнге соншалықты мән беру үшін ересек адам қаншалықты ақымақ болу керек деп ойлайсың, содан кейін кінәнді өтеу үшін сыйлыққа қанша ақша жұмсау керек деп ойланасың. Шындығында, бар болғаны саған соңғы хабарламаны жібергеннен кейін оның телефоны дәретханаға түсіп кеткен болатын.
Басқа адамдарға деген реакцияңның құлы болмай, керісінше, әрекетіңе мән берсең, сен екі есе тәтті бонус аласың. Басқаларды кешіру оңай болады ( өйткені бар мәселе өзінде екенін түсінесің ) және өзіңнің онша жақсы емес қасиеттеріңді жете білуге, сол арқылы үйренуге және өзіңді өзгертуге талпынасың ( бұл туралы толығырақ 21-тарауда, « Миллион айна » тақырыбында айтылады ). Өзінің Loving What Is: Four Questions That Can Change Your Life ( « Бар нәрсені жақсы көр. Байрон Кейти былай дейді: « Біз адамдарға немесе заттарға байланып қалған жоқпыз, біз қазір сенімді деп санайтын, тексерілмеген тұжырымдарға байланып қалдық ». Өз сценарийімізге оралайық. Құрбы қызың ренжігендіктен SMS-ке жауап бермеді деген « ақиқатқа » үйір болудың орнына, өзіңнен « Неге мен өзім шындық деп сенетін нәрсеге аландаймын? » деп сұрасаң болғаны. Немесе « Егер құрбым маған ашуланды деген ойды миыма құйып алмасам, мен өзімді қалай сезінген болар едім? » Мүмкін, сені сонша өкпелеткен жағдайда өзіңді реніштен бір ғана сұрақ бөліп тұрған шығар.
АШУ-ЫЗАҢДЫ ТОЛЫҚ ШЫҒАР Адамдардан алыс бір жерге жалгыз барып, жастықтың, көрпенің немесе қолынды ауыртпайтын және жауап қайтара алмайтын қандай да бір жұмсақ, жансыз затты әбден ұрғыла. Шаршағаныңша немесе біреу полиция шақырғанша бұл адам қандай өзімшіл оңбаған деп айқайла және шыңғыр. Сонан соң өзің де босаңсы, ойды да босат. КЕЙІН БҰЛТУРАЛЫ ЕСІҢЕ ДЕ АЛМАЙТЫНЫҢДЫ ҰМЫТПА Үш жыл бұрын сені ренжіткен адамдардың бірін еске түсіріп көрші. Ең болмағанда біреуі есіңде ме? Егер солай болса, сен оған қазір ашулана аласың ба? Қазір не үшін немесе кімді кешіруің керек екені маңызды емес, аз ғана уақыт өткен соң бүгінгі жан ауыртар мәселе бұлыңғыр естелікке айналады. Ендеше бір күні оны ұмытып кетеді екенсің, неге одан үлкен драма жасайсың? Бұл оқиғаны болашақ тұрғысынан елеусіз оқиға ретінде қабылда ( ал ол шынында да солай ). Кешіруді және ұмытуды дәл осы сәттен баста. Кешірімге келетін болсақ, саған жаныңды қинап ештеңе ІСТЕУДІҢ қажеті жоқ. Мысалы, сен темекіні тастайсың. Осыдан кейін сен темекі шеккен кезіңмен салыстырғанда әлдеқайда аз жұмыс істейсің. Темекі алу үшін дүкенге барудың, қорапты ашудың, темекі тұтатудың, күлсалғыш іздеудің және т.б.
Бар болғаны темекіден бас тарту. Темекі шегуге байланысты пайда болған әдеттен арылуға тырыс. Кешіру де дәл солай. Бар болғаны бір адамға немесе сенімге байланысты өзің жасап алған түсініктен бас тарт. ОЛ ЖАЙЫНДА ҰМЫТ Біреуді шынайы кешіргеннен кейін бәрін жаңа парақтан баста. Біз көбінесе адамдар туралы өз пайымымызды қалыптастырамыз, содан кейін олар не істесе де, біз оларды тек осы түсінігіміз тұрғысынан қабылдаймыз. Қарапайым тілмен айтқанда, олардың бізді қайтадан ашуландырғанын күтеміз, яғни біз өзіміз кешірмеу сатысында тұрып қалдық: салқынқанды көрінуге тырысамыз, шын мәнінде өкпе-назды ұмытқан жоқпыз. Ал ол сені ренжітеді деп күтіп жүруді доғар, адамдарға таза парақ сияқты қара, олардың бұрынғы іс-әрекетін ұмыт және олардан тек жақсылық күт, сонда қатты таңғалуың мүмкін. Сен нені күтсең, соған жолығасың, яғни адамдар өзіңді ренжітеді деп ойласаң, онда дәл солай болады. ӨЗІҢДІ ЖАҚСЫ КӨР Сен оған лайықсың. ДЕМАЛ, УИЛМА! Егер ағысқа қарсы еспесең, онда ағыстың бағытымен ескенің. Үйреніп алған соң, ескектерді лақтырып тастайсың. Крис Кристофферсон, әнші, композитор, әртіс, Оксфорд университетінің стипендиаты, суперсымбатты қария Бірнеше жыл бұрын мен Үндістанға сапарлап бардым.
Егер сен онда бармаған болсаң, мен айтып берейін: Үндістанда қайнаған өмір, жарқыраған айшықты бояулар, тынымсыз көліктер, жайбарақат жайылған сиырлар, лық толы пойыздар, сығылысқан халық, таңғаларлық сарайлар, ежелгі храмдар мен жұпар иістер, сапырылысқан адамдар, пойыздың төбесінде отырып, жан-жағын азан-қазан еткен жолаушылар мен ән шырқаған өнерпаздар, олардың араларында қыстырылысып орын іздеп жүргенің. Не істемек керек? Екі ғана жолы бар: а ) ағынға қосылып, қымтырылып қатар отырған көршіңмен танысу; ә ) күйзелістен жазылмас ауруға шалдығу. Мен кездестіргендердің барлығы дерлік бірінші жолды таңдағаны маған қатты әсер етті. Үндістанда автобуста ұйықтап қалсаң, қасыңда отырған адам иығын тосады, кептелісте сенімен сөйлесу үшін машинасының терезесін түсіреді, үндістерге ұқсамайтын түріңе бақырайып қарайды, адасып қалсаң көмектеседі, тарихи ескерткіштердің жанында өздерімен бірге отбасылық суретке түсуге мәжбүрлейді, шайға шақырады, бетіңе қарап кекіреді және күледі. Және бұл сенің жүйкеңе тиеді. Сонымен бірге бұл өздеріне жарасады. Осыған орай бұл адамдар маған өз басым баяғыда ұмытып кеткен ( және, менің ойымша, әлемнің басым бөлігі ұмытқан ) маңызды бір жайтты білетін сияқты көрінеді.
Жоқ, маған ашрамның есігін қағудың немесе маңдайыма қызыл бояу жағудың, сондай-ақ осы елдегі мыңдаған әйгілі рухани жиындардың біріне қатысудың қажеті болмады. Не үшін? Менің ойымша, үйлену тойы маусымында Үндістанда автобуспен бір тәулік жүрсеңіз бұл елдің руханияты мен өмірі туралы біраз нәрсеге қанығуға болады. Әйгілі Тәж-Махал орналасқан Аградан Делиге дейін « Супер Делюкс Экспресс » автобусына билет сатып алып жатқанымда, маған сондағылар он сағат жол жүріп, көрінген аялдамаға тоқтайтын жергілікті автобусқа билет алудың орнына 400 рупий артық төлеп, бес сағатта жеткізетін автобусқа отырғанымды жөн көрді. Шөл даладағы түйе фестиваліне барып, үш түн ұйқысыз жүргеннен кейін қатты шаршағаным сонша – экспресс автобусқа отырып алып, Делиге дейін ұйықтасам деп ойладым. Бірақ ұйқы жайына қалды. Ағылшынша үш ауыз сөз білетін орта жастағы жігіт ағасы Достық мырзаның жанынан орын тиіп, ұйықтаған болып көрінуге тырыссам да, оның не айтып жатқанын мүлде түсінбесем де, ол маған сөйлеуден жаңылмады. Автобусқа билет артық сатылыпты, түсініспестік орнады, ақыры жолға бір сағат кешігіп шықтық, ал қараша айы үйлену той қызатын маусым, қаладан шығуға екі сағаттай уақыт кетті.
Үндістанда үйлену тойы әдетте бірнеше күнге созылады, тойшы қауымның қарасы әлденеше шақырымға жетеді, шерулеткен топтар жолда кездестіргенді өзіне еліктіріп қосып алады және көшелерде аттар, оркестрлер, отшашулар, дауыс зорайтқышы бар көліктер жан-жақтан ағылып, соңы үлкен мерекеге ұласады. Автобус эр он минут сайын осындай той шеруінде тұрып қалып, тоқтаған сайын жолаушылар қызықтау үшін қалың көпшілікке қосылып жатты. Ақырында қаладан шықтық, біз енді анда-санда жол бойында кездейсоқ пайда болған жекелеген адамдарды түсіру немесе мінгізу, шай ішу, темекі шегу, әңгімелесу, арықта от жағу немесе шатырға сөмкелер мен алып кенептерді байлау үшін тоқтайтын болдық. Бір кезде қараңғыда жол жиегінде тұрған жігітті ала кеттік. Біз оны жолда тастамай мінгізіп алдық, автобустың алдыңғы жағында отырған менің жаныма тұра қалды да, бар даусымен хинди тілінде айқайлай бастады. Жолаушылардың бір бөлігі оған қосылып айқайлап ән айтса, бір бөлігі үнсіз отырды; мен оның зор даусынан алысырақ жерден орын табуға оқталдым. Орнымнан тұрып, әйнек қабырғаның ішінде, өз орнында отырған жүргізушінің айналасындағы жиналмалы орындықтарға орналасқан бір топ адамның жанына барып отырдым.
Алқалаған адамдар маған ысырылып орын берді, кенет автобустың алдыңғы әйнегідегі экраннан экшн фильм көріп отырғандай болдым. Автобус кішкентай ауылдардың тар көшелерімен қисая жүріп келеді, радиодан үнді музыкасы саңқылдап тұр, адамдар, ешкілер мен маймылдар анда-санда доңғалақ астынан секіріп кетіп жатты. Ал біз құдіретті де қасиетті сиыр алдымыздан шығып қалғанда ғана жылдамдықты баяулатамыз. Содан кенет кішкентай ғана ауылдың ортасына ба­рып тоқтадық. Не, тағы шай ма? Мүмкін, жүргізуші досына кіріп шығайын деген шығар? Әлде дәрет қыстады ма екен? Әлде оның бір сағат серуендегісі келді, ал біз осында отыра тұрамыз ба? Жүргізуші маған « соңымнан ер » деп қол бұлғап, автобустан түсті, барлық жолаушы оның соңынан ілесті. Сөйтсек, менің құлағымның түбінен зарлап тұрған айқайшы мырзаның Вриндаван деп аталатын керемет кішкентай ауылдағы ғибадатханаларды аралауға шақырып, көпшілікті қыздырған жергілікті қасиетті адам екені белгілі болды. Кришна дәл осы жерде өзінің болашақ жары Радхамен танысқан екен, жергілікті тұрғындар олардың құрметіне жүздеген храм тұрғызыпты.
Осылайша екі сағат бойы мен сансыз ғибадатханаларды аралап, құрбандық үстеліне гүл шоқтарын лақтырып, саяхатшылармен қол ұстасып, Кришна мүсінінің айналасында билеп, ән айтып, дұға еттім және қол соқтым. Менің басыма келген жалғыз ой: « Нью-Йорктен Вашингтонға баратын экспресс-маршрутта дәл осындай жағдай болса, автобустағы адамдар бір-бірін түгел өлтіріп тастар еді ». Бірақ біздің автобустағы жолаушылардың ешқайсысы мұндай жағдайға тап боламын деп күтпесе де, автобусқа оралғанымызда, Делиге жетуіміз керек уақыт әлдеқашан өтіп кеткеніне, алдымызда әлі бес сағат жол жатқанына қарамастан, ешкім шағымданбады. Керісінше, олардың бәрі қасиетті адамға алғысын айтты ( соның ішінде шайпұл төлеп жатты ) және олар жол бойы көтеріңкі көңіл-күймен бір-бірімен әңгімелесіп барды. Осыдан кейін біз кешкі асқа жол бойындағы мейрамханаға тоқтадық, содан кейін қайтадан дәретханаға... содан кейін менің Делиде тоқтаған отбасымды таңғы үште оятуыма тура келді. Олар, әрине, түс енді ауғандай ылдым-жылдым қимылдап, түн ортасында мені шайға шақырды. Міне, Энергия Көзіне қосылу бойынша Үндістанның маған үйреткен сабағы: Бейтаныс адамдармен сөйлес, өйткені біз бәріміз де осы планетада туыспыз. Тосын жайтты күт және оған қуан. Кез келген жағдайдан әзіл ізде.
Шат-шадыман қуанышта бірге бол. Осы жерде және дәл қазір өмір сүр. Ләззат алуға жұмсалған уақыт ешқашан пайдасыз емес. Өз кеңістігіңнен орын бер. Демал, Уилма! ӨЗІҢДІ ЖАҚСЫ КӨР Сонда өмір мерекеге айналады. IV БӨЛІМ. БОЙЫҢДАҒЫ ҮЛКЕН ҰЙҚЫШЫЛДЫ ҚАЛАЙ ЖЕҢУГЕ БОЛАДЫ? МҰНЫҢ ҚИЫН ЕМЕС ЕКЕНІН ТҮСІНСЕҢ, БӘРІ ОП-ОҢАЙ БОЛЫП КӨРІНЕДІ. Ақиқат – бар болғаны елес, бірақ өте тұрақты елес. Альберт Эйнштейн, ғажап ғалым Күн шуағын шашқан бір күні таңертең Калифорниядағы үйімде есікті айқара ашып, музыканың даусын барынша қосып қойып, газет оқып отыр едім, кенет қонақ бөлмеге бір құс ұшып кірді. Оның зәре-құты қашып, бөлмені айнала ұшып, төңіректі түгел саңғытып, қауырсыны шашырап, көзсіз көбелектей, төбеде ілініп тұрған шырақтар мен терезе алдындағы өсімдіктерге соқтығысумен болды. Тұтқыннан шығуға барынша тырысқан ол терезеге қайта-қайта ұрына берді, ал мен оны ашық есікке ка­рай бағыттауға тырысып, қолымды шапалақтап бөлмені айналдыра қуа бастадым. Оның түріне қарау қорқынышты еді: байғұстың тынысы тарылып, көзі шарасынан шығып кетті, ал оның титтей құс жүрегі, әрине, әйнекке қайта-қайта соғылғаннан жарылып кетуге шақ тұр еді.
Ақырын оны бостандыққа шығарудың ретін таптым, содан кейін оқиға орнын қарап отырып, өзімнің жүрегімді де бірнеше минут сабырға шақыруға тура келді. Оның абдырап қалғанын және жабыққанын тамаша елестеттім: « Мен аспанды көріп тұрмын! Дәл осында! Егер мен бар күшімді салып жылдам ұшатын болсам, оған жете алатынымды білемін! » Бұл мені біздің көпшілігіміздің қалай өмір сүретініміз туралы ойға жетеледі. Біз өзіміз қалаған нәрсені көреміз және қалағанымызды болмайтын жолмен алуға тырысып жүріп, өзімізге қол жұмсай жаздаймыз. Егер біз бір сәтке дамылдап, бір-екі минут үнсіз тұрып, сәл басқаша қарасақ, өзіміз қалаған жерге апаратын ашық есікті байқар едік. Тек сол есіктен ұшып шығу ғана қалар еді. Еһ, осы біздің өзіміз қолдан істейтін уайым-қайғымыз-ай! Біз өзіміз ойлап тапқан уәжге терең бойлаймыз: ақшам жоқ, мен жақсы адам емеспін, жұмысымды тастай алмаймын, жалқау әйелмін, шашым да нашар деп, өзіміздің жалған сенімімізге жабысып, өмір бойы басымыз төмен салбырап келе жатырмыз. Айналамызда толып тұрған шексіз мүмкіндіктерді көруге өзімізге мұрсат бермейміз.
Сан миллион рет жүріп өткен көшеден кенет бір үйді, ағашты немесе пошта жәшігін немесе бұрын мүлде байқамаған, бірақ қазір анық және көзге ұрып тұрған нәрсені көрген кезің болды ма? Немесе өзің көп жылдан бері танитын адамның көзінің түсіне кездейсоқ назар аудардың ба? Немесе анаңа қарап « Мен бір кездері осы әйелдің құрсағында болдым ба? Мұның бәрі сен байқардың алдында бірден пайда бола қалған жоқ; олар әрқашан сонда болды, бірақ оларды көрмедің, өйткені оларға назар аудармадың. Міне, тамаша жаттығу: дәл қазір қай жерде болсаң да, айналаңа қара және қызыл заттардың санын есепте. Бір минуттай уақыт бөліп, бәрін сана. Енді тоқта, осы беттен көзіңді алмастан сені қоршап тұрған барлық сары затты есіңе түсіруге тырыс. Айналаңда мыңдаған сары түсті зат болуы мүмкін, бірақ сен қызыл түсті іздегендіктен, оларды байқаған жоқсың. Неге зейін қойсаң, сол сенің шындығыңа айналады. Бұл біздің көргенімізді байқамай өтуіміздің бір ғана мысалы. Сондай-ақ сансыз эмоция, ойлар, наным-сенімдер, интерпретациялар, дыбыстар, түстер, мүмкіндіктер, иістер, көзқарастар, көңіл көтеру жолдары, реакциялар мен сөздер бар.
ДЕГЕНМЕН біз өзіміздің күйбең тірлігімізге байланып қалғанымыз және өзіміздің кім екеніміз және өз шындығымыз туралы сенімімізге берілгеніміз сонша – әр сәтте көзіміз жететін жайттардың бетін сәл ғана жанап өтеміз. Сонымен бірге бізді жан-жақтан шынайылықтың сансыз керемет нұсқалары қоршап тұр. Олардың барлығы би кешінде биге шақыруды күтіп, қабырғаға жабысқан ұялшақ қыз сияқты, айналамызда толып тұр. Ақын Уильям Блейк көркем сөзбен қалай дәл айтқан: « Қабылдау сезімдері тап-таза болса, адамға бәрі өз қалпында, яғни шексіз болып көрінер еді ». Ал саған онда мүлде керемет емес нәрсе жасаудың қажеті не? Есіңе сала кетейін, біз тек сенің өмірің туралы айтып отырмыз. Әдет болған түсінігіңді тек өзің ғана жеңесің. Ақырында, дұрыс деп қабылдауға дағдыланған сылтауларыңнан өзіңді-өзің құтқарасың, өзің қалаған ақиқатты өзің ғана жасай аласың. Пайда болған айрықша жаңа сылтаулар мені таңдандырған сайын, немесе өзіме деген аяушылық сезімім күшейген сайын мен Рэй Чарльзға жүгінемін. Мен оның музыкасын жиі тыңдамаймын, бірақ мені ынталандыру үшін себеп қажет болғанда әрқашан Рэйді ойлаймын. Нәсілдік азшылықтың кедей зағип өкілі, 15 жасында жетім қалған ол құлдық әлі ұмытыла қоймаған шақта « қаланың түрлі түсті бөлігінде » тәрбиеленген.
Және ол барлық заманның ең ықпалды да табысты америкалық музыканттарының біріне айналды. Шамасы, уақытты сылтау іздеумен өткізбеген. Мен « о, бейшара басым » деп Рэйге қарсылық білдіруге тырыссам, бірден өміріме және сылтауларға жаңа көзқараспен қарай бастаймын. Солай ма? Сен бұған өзіңді тоқтатуға шынымен мүмкіндік бермекшісің бе? Сенен талап етілетіні – таңдау жасау, яғни өзің тым бауыр басқан, алайда саған еш пайдасы жоқтың бәрінен құтылу және жаның қалаған ақиқатты құруға кірісу талап етіледі. Өмір – бұл сенің қабылдауың арқылы жасалған қиял; оны сен өзгертем деп шешім қабылдаған сәтте өзгертуге болады. Біздің осы планетадағы өміріміз өзіміздің ақиқатты қалай қабылдауымызға байланысты анықталады. Мен білемін. Білетін сияқтымын. Мұның осынша оңай болуы мүмкін емес. Егер бұл шынында оңай болса, мен уақытты әйнекке басымды соғып өткізер ме едім? Бірақ еңсеңді түсірмей тұрып есіңе түсір: өмірде алдымыздан шығатын кедергілер өте құнды, өйткені олар өсуге, үйренуге және дамуға себеп болады, яғни долы теңіз жақсы теңізшілерді шыңдап шығарады. Бірақ таңдау өз қолыңда. Бір мәселені қайта-қайта шешумен айналысып, қаншауақытты үйренумен өткізесің.
Оқуды бітіру кешіне арналған мантияң мен қалпағың тазаланды, үтіктелді және олар кигің келетін сәтті күтіп тұр. Тек қазіргі аңыздарыңнан бас тартып, өзіңнің шынайы болмысыңды ашатын жаңа оқиғаны жазу керек. Егер өмірінді өзгерткің келсе, осы кітапта берген кеңесімді орында ( оны жартылай емес, нақты ІСТЕ. Соңғы бөлімде және менің уеб-сайтымда ұсынатын дереккөздерді зертте. Төмен жиіліктегі ойлар мен өмір салтына үйір болудан бас тарт. Ғалам сені барынша жақсы көретініне сен, қорқыныштан арыл және беймәлім өмірге батыл ұмтыл. Сондай-ақ мыналарды орында: 1. АҢЫЗДАРЫҢДА НЕ БАЯНДАЛАТЫНЫН ЖЕТЕ ТҮСІН Біз оларды « аңыздар » деп атаймыз, өйткені олар бар болғаны аңыз ғана. Олар шындық емес. Және оларды қайта жазуға болады. Сенің өміріңнің авторы – ата-анаң емес, қоғам емес, серіктесің емес, достарың емес, орта мектепте сені Ботқа деп атаған бұзақылар да емес – өзің. Өзің үшін ең жақсы сценарий жазуға неғұрлым тезірек кіріссең, соғұрлым тезірек тамаша өмір сүресің. Аңыздардан құтылудан бұрын олардың не екенін мұқият түсін. Олардың айтқандарын тында, олар туралы не ойлайтыныңды байыпта және өз өтірігіңмен өзіңді қылмыс үстінде ұстай баста.
Өзіміз туралы ескірген әңгімелерге құлағымыз үйреніп қалған, санамызға сіңгені сонша – олардың тіпті шынайылыққа жанаспайтынын байқамай да қаламыз. Және өзіміз туралы өтіріктің туын жықпау үшін күресіп бағамыз. Мына сөздерден басталатын сөйлемдерге ерекше назар аудар: Мен әрқашан... Мен ешқашан... Мен... істей алмаймын. Маған... істеу керек еді. Менің қолымнан... келмейді. Қандай өкінішті, мен... Мен... ( « Мен жасаймын » және « Мен бармын » дегенге қарама-қарсы ) қалаймын. Менде... жоқ. Күндердің күнінде... Мен... тырысып жатырмын. Адвокат Джейн беделді фирмадағы өзінің түкке тұрмайтын жұмысын жалғастыра беруі керек еді деп санайды, өйткені ол ешқашан өзіне ұнайтын және жақсы жалақы төлейтін жүмыс таба алмаймын деп ой лайды. Шындық па? Сонымен, жер шарының еш түкпірінде бірде-бір адам, Джейн, се­нен артық ақша тауып, өзі жақсы көретін жұмыспен айналыспай ма? Бойжеткен Салли жақсы бойдақ жігіт таба алмайтынын үнемі айтып жүреді, оның ойынша, дұрыс жігіт қалмаған. Шынымен бе, Салли? Біреу жібі түзу бойдақ жігіттердің бәрін аңдып жүріп өлтірген бе?
Қанша кездесуге барсаң да, сауда орталығына көзге түсетін биік өкше туфлиіңді қанша рет киіп барсаң да, ондай адамды көрмедің бе? Ал сенің құрбың Дебтің жаңа ғана танысқан керемет жігіті жақсы жігіттердің геноцидінен аман қалған жалғыз адам ба екен? Ақшасыз Джо – жеке жаттықтырушы, ол тұрақты табыс таба алмаймын, ақшалы клиенттерді іздеп табу мүмкін емес деп үнемі шағымданады. Шынымен бе, Джо? Бірде-бір? Еш жерде? Олай болса, тіпті бос уақыты жоқ өзге жаттықтырушылардың бай клиенттері қайдан пайда болады? Кейбіреулер тіпті энергетикалық сусындар мен жаттығу жабдықтарына өздерінің атын жазғызып, суреттерін салғызып шығарып жатыр, оларды телехабарларда мадақтап жатады. Өзің сенетін аңыздың құрбаны болғаныңды байқаудың тағы бір жақсы әдісі – өміріңнің « сүреңсіз » тұстарына назар аудару. Егер үнемі ашуланып жүретін болсаң, сенің аңызың « мені ешкім түсінбейді » деп аталатын шығар. Егер артық салмақ қосып алсаң, « салауатты өмір салты маған қол емес » деген аңызға құлақ асасың. Егер сені Алғыс күніне шақырмаса, оның себебі – соңғы отбасылық үш жиында ешкімге сөз берместен сөйлеген шығарсың, яғни « маған ешкім назар аудармайды » деген аңыз сай келеді.
Уоллес Уоттлздің айтқанын есіңде сақта: « Қалай ойлағың келсе, солай ойлаудеген – ақиқат қандай болса да, ақиқи ойлау деген сөз ». Сондықтан ойдың күшін көзқарасыңды және өміріңді өзгерту үшін пайдалан! Мыналарға назар аудара баста: сенің алға жылжуыңа кедергі келтіретін сүйікті аңыздарың қандай? Өзің туралы не ойласаң және сол ойыңды қайта-қайта айта берсең, сол ойыңдағы адамға айналасың. Құлағыңды сарсаң еткен ескі әңгімелерді өзіңе айта бастағаныңда өзіңді шап беріп ұстап ал. Өзің туралы ойыңды түзет және арманыңдағыдай өмір сүр. ӨЗІҢ ТУРАЛЫ ОЙДАН НЕ ҰТАСЫҢ – СОНЫ ЖЕТЕ ТҮСІН Біз ешқашан өзімізге пайдасы тимейтін нәрсені істемейміз. Егер сен қандай да бір ақымақ аңыздың кесірінен түкке тұрмайтын жайтты есте ұстауды жалғастыратын болсаң, онда бұл аңызда өзіңе ұнамды бір нәрсе бары анық. Айталық, сенің аңызың күйзеліске ұшырауыңа қатысты бола қойсын. Сенің шынымен де мазаң болмауы мүмкін. Нақ осы нәрсе сені ықыласпен жұмыс істеткізбейді, кір жуғызбайды немесе спортзалға барғызбайды. Оның үстіне бұл өте үйреншікті, саған қолайлы болуы мүмкін. Ол са­ган жүрттың назарын бүрады. Адамдар сенің көңілінді сұрайды, кейде тамақ та әкеліп береді. Әңгімеге де тақырып табылады.
Ықтимал сәтсіздікке тап болмас үшін тым көп көзге түспеуге немесе аса көп бейнеттенбеуге себеп болады. Сондай-ақ таңғы астың орнына сыра ішуге де себеп бар. Мысалы, сенің аңызың « менің қолымнан ақша табу келмейді » делік. Кедейшілікте қала берсең, өзіңдікі дұрыс екенін дәлелдейсің. Өзіңді жағдайдың құрбаны болдым деп ойлайсың, бұл сені басқаларға тәуелді етеді және са­ган елдің назарын аударады. Адамдар саған көмек ұсынады. Жауапкершілікті мойныңа алып әуре болмайсың. Іске кіріспей-ақ салың суға кетеді және ықтимал сәтсіздіктерден қашып жүресің. Егер әл-ауқатың нашарлап кетсе, жагдайды өзгертуге тырысудың орнына айналаңдагыларды және жағдайды кінәлай бастайсың, өйткені сен өзіңе тәуекелге бас тігуге « жол бере алмайсың ». Немесе сенің аңызың « қарым-қатынас орната алмайсың » делік. Сен еркін боласың. Жауапкершілік алуға міндетті емессің және жұрттың бау-бақшасынан жеміс дәметесің. Осалдығыңды көрсетуге және тәуекел етуге міндетті емессің. Әлі жалгыз жүрмін деп шағымданасың және өзің сияқты тілектестер де табыла кетеді. Сенің төсегің өзіңе гана тиесілі, саған ымырага келудің және далада жаз, ыстық болмаса, қырынудың да қажеті жоқ. Өзіміз жете түсінбестен жанымыз қалайтын нәрсені табу мүмкіндігін емес, өз аңыздарымыздан алған тоқашты артық бағалаймыз.
Өйткені аңыздар – бұл жанга жайлы аумақ, ал біз одан бас тартуга қорқамыз. Егер біз бала кезімізден күйзеліске ұшыраган, немесе құрбан болган, немесе тағдырдан теперіш көрген біреу болсақ, онда өзімізді өмірдің соңына дейін солай болып қала беретінімізге сендіруге мәжбүрлейміз және өз « марапатымызды » алуды жалғастырамыз. Балалық шағымыз қалай болса да біз осы күнге жеттік, бірақ қазір өзіміз туралы бұл пайымның пайдасы жоқ, сондықтан одан құтылуың керек, әйтпесе өмірден сүйретіліп өкінішпен өтесің. Мысалы, сенің әкең қатігез маскүнем болды делік, ал сен өзіңді үн шығармау арқылы ғана қорғайтынсың. Өз тілек-қалауыңды, қажеттілігің мен болмысыңды көрсетуге ешқашан тырысқан емессің. Осылайша сен ешқашан өз көзқарасын айта алмайтын және өзін қорғай алмайтын ересек адамға айналдың. Әлі де бір кезде таяқ жеуден сақтап қалған мінез-қүлқыңның жалған жемісіне қанағат етесің, абайлап әрекет етесің және тәуекелге бармайсың, осылайша осы құлқың сені өмірді босқа өткізуге жетелейді. Күн сайын таңертең түрып, жаңа күнді жігермен қарсы алудың орнына, аунап түсіп, әрі қарай ұйқыны жалғастыруды ғана қалайтын өмір сүре бересің. АҢЫЗДАРЫҢНАН ҚҰТЫЛ Кедергінің қандай екенін білсең, оны жоюға болады.
Мысалы, « мен өзімді айрықша адаммын деп ойлаймын, маған еш қауіп төніп тұрған жоқ, ата-анаммен бірге тұрамын және ешқашан жұмыс істемей-ақ өмір сүре аламын » және т.б. Осы жалған марапаттарды тізіп шық. Олардың бәрін қағазға түсір. Содан кейін осы – өзіңе ауған көңілді, ерекшелікті, жайлылықты, қауіпсіздікті немесе өз талғамыңа сай кез келген басқа марапатты сезін және оны шынымен ұғын. Енді жалған марапаттар тізімін қарап, өзіңнің бойыңдағы әрекет етуге қорқатын ұсақ « мендеріңді » белгілеп шық. Сені қорғауға және сенімен бірге болуға тырысқаны үшін оларға алғыс айт, алайда олардың кететін уақыты келгенін ескерт. Содан кейін жалған марапаттардан алған сезіміңді бүгінгі жаңа бейнеңді қалыптастырып жатқан жаңа түлғаң тудыратын қуаныш, күш-жігер және шабыттану сезімімен алмастыр. Балалық шақтағы тұла бойыңнан шығып, тәніңе күшті ересек адам иемденеді деп елестетіп көр. Осы ересек адамды терең тыныстап өз ішіңе кіргізіп ал; ал сәби мен ескі аңызды деміңмен сыртқа шығарып сал. Балалық шағымен қоштасып, нағыз өмірге қадам басқан ересек адамның қандай болатынын сезін және елестет ( немесе жаз ). Осыдан шабыт ал.
Содан кейін өзгеруге дайынмын деп өзің шешім қабылда және өзің барғың келетін бағытқа оң қадамдар жаса. Мысалы, бойдақ жүрген Салли, ақыры, бәрінен ығыры шыққаны сонша – ол өзіне шынайы көзқараспен қарап, проблемаларды еңсерем деп шешті. Ол өз аңыздарына мән беруден бастады: Мен жігіт кездестіре алмаймын, өйткені жақсы адамдар қалмаған. Мен қылмыңдай алмаймын, қылықсызбын. Мен ешқашан жігітпен не туралы сөйлесерімді білмеймін. Мен жігіттер үшін, жақсы жігіттер үшін тартымды емеспін. Мен жігіттерді үркітемін. Мен жігіттерге сенбеймін. Мен дүниеде өзіме лайық жігіт бар дегенге сенбеймін. Тізімін түзіп болған соң ( айтпақшы, оны бірнеше бетке жалғастыру оп-оңай, бірақ біз тек осы тармақтармен ғана шектелеміз ), Салли жалған марапаттарына қатысты санасындағы ағынды жаза алады. Саллидің жазбасы былай болуы мүмкін: « Жақсы жігіттер қалмады дей отырып, олардың ешқайсысын кездестірмегенім үшін жауапкершілікті мойныма алуға міндетті емеспін. Meн өзімді құрбан болғандай сезінемін және жалғыз жүргенімді дұрыс деп санаймын. Meн еркектердің мүсәпір жаратылыс екенін ешқашан өзіме жақсы адам кездеспеуімен дәлелдей аламын. Менің жан ауруым өзімді лайықсыз сезінуімнен, ал еркектерге сенбейтінімді жалғыздығыммен ақтап аламын.
Meн өзімнің не істеп жатқанымды білетін сияқтымын және өз өмірім өз бақылауымнан шығып кетпес үшіп ешкімнің маған жақындауына жол бермеймін. Meн өзімді еркін және қауіпсіз сезінемін. Meн ерекше жанмын, өйткені мен басқалардан өзгеше өмір сүру арқылы жұрттың назарын өзіме аударудамын ». Бұл сипаттама тағы да бірнеше бетке созылуы мүмкін. Бастысы идеяны түсінген боларсың. Ол әрбірін қабылдап, оны жаңа шындықпен алмастыра алады. Мысалы: « Жақсы жігіттер қалмады дей отырып, олардың ешқайсысын кездестірмегенім үшін жауапкершілікті мойныма алуға міндетті емеспін ». Мұны: « Әлемде сүйе білетін керемет жігіттер толып жатыр, мен өзіме жақсы адам табуға әбден қабілеттімін және мен оны асыға күтемін », – деп өзгертуге болады. Мысалы: « Мен өзімді құрбан болғандай сезінемін және жалғыз жүргенімді дұрыс деп санаймын ». Мұны: « Мен күштімін және өз өмірімді басцарамын. Мен сүйе аламын және сүйікті бола аламын деп шештім », – деп өзгертуге болады. Мысалы: « Мен еркектердің бейшара жаратылыс екенін ешқашан өзіме жақсы адам кездеспеуімен дәлелдей аламын ».
Мұны: « Мен ер адамдарды жақсы көремін, оларға сенемін және маған бас айналдыратын бақыт сыйлайтын керемет жігітпен өмір бойы бірге болуды тебірене қабыл аламын », – десе ше! Бұл жаңа аңыздар Саллидің жаңа ақиқатына айналады; олар тірек болуы үшін Салли оларға әбден зейін қояды. Осы аңыздармен ұйықтайды, осы аңыздармен оянады, осы аңыздармен дем алады, жаңа сенім оны қаншалықты бақытқа бөлей бастағанын сезінеді. Бұл аңыздар – оның жаңа аффирмациялары ( оның не екені есіңде ме? Енді қорытындылайық: Өзің үнемі ойлайтын және айтатын барлық аңызды тізіп шық. Осы аңыздардан алған жалған марапаттар туралы ойларыңды қағазға түсір. Осы жалған марапаттарды сезін, оларға көмегі үшін алғыс білдір және олардан босанып шығам деп шеш. Әрбір жалған марапаттың орнына жаңа күшті аңыз жаз. Енді жаңа аңызды ( немесе аффирмацияны ) өз ақиқатыңа айналғанша қайтала. Тамаша жаңа өміріңмен таныс. Бұл дүниеде тұрақты ештеңе жоқ, тіпті аңыздар да мәңгілік емес. Дегенмен біз өзімізді қауіпсіз сезіну үшін сылтауымызға себеп болар аңыздардан айырылғымыз келмейді. Бұл жалған қауіпсіздік ақыр соңында қайғы мен шығынға әкеледі. Шідерді үзіп шығуға дайын бол.
Өз тарихыңды қайта жазуды жалғастыр және дами бер. ӘРІ ҚАРАЙ ҚОЗҒАЛ Өзіңді кері тартатын емес, алға сүйрейтін аңызыңды нақтылап, жоғарыда сипатталған жұмысты орында, әрекетке кіріс. Егер осыған дейін сен күйзеліп жүрген болсаң, алайда одан қүтыламын деп шешсең, мұңды музыка тыңдауды қой, көңіл күйім жоқ деп айтуды доғар, олқы-солқы болып үй киімін сыртқа киіп шығуды қой және т.б. Оның орнына жақсылыққа зейін қой және өзіңе үнайтын іспен айналысуға кіріс. Қит етсе өзіңе таныс көңілсіздікті өзіңе қорған етіп алғанша, жарқын жаққа шығуға күш сал. Өзіңді күйзеліске бой бермейтін адам секілді ұста. Ол қалай киінсе, сен де солай киін, ол кіммен араласса, сен де сондай адамдармен аралас, сол сияқты сөйлес, оның істегенін істе. Өзің қалаған нәрсеге ие бола алатыныңды түсінуге шындап кіріс. Жай ұқсап бақсаңыз, кейіп танытсаңыз, бұл тәсіл іске аспайды. Жүрек түкпірінде мені әлі де бұрынғы жағдайлар басқарады деген сенімде бола тұра, әлемге бой көрсету және бірдеңені өзгертуге тырысу дегеніміз – бұл бір адамды кешіріп, бірақ ол ақыры сазға отырады деп үміттеніп жүру сияқты.
КҮНДЕЛІКТІ ҮЙРЕНШІКТІ ӨМІР САЛТЫНАН БОЙЫҢДЫ АЛЫС ҰСТА Бейтаныс адамдармен сөйлес, киім стилін өзгерт, жаңа азық-түлік дүкеніне бар, өзің жақсырақ білгің келетін адамға кешкі ас дайында, тіс пастасын ауыстыр, сәрсенбіде түнгі сағат 2-де киноға бар, үш жаңа анекдот жаттап ал, бойыңды тік ұста; өз үйіңнен, наным-сеніміңнен, өз анаңнан, өзіңнің жүзіңнен бұрын-сонды байқамаған бес керемет нәрсені теріп шық. Өзіңді күнделікті күйкі тірліктен алып шығатын іспен айналыс – сонда осы уақыт бойы жаныңда болған, алайда өзің қазір ғана танып-білген жаңа ақиқатқа таңғаласың. ШИЫРШЫҚТЫ АЙНАЛЫП ӨТ « Қараңғылыққа тартатын шиыршық » деген танымал түсінік бар. Мәселен, итің өліп қалып, мұңайып отырасың. Енді сенің итің ғана жоқ емес, өзің де бұрынғыдай жалғыз екеніңді және әрқашан жалғыз болатыныңды ұғасың, өйткені бәрі, тіпті итің де сені тастап кетті. Бәлкім, егер сен көріксіз болмасаң немесе өмір бойы өзіңді-өзің төмен бағалауға себеп болып келген әпкең әдемілігімен сені басып түспегенде, бұлай болмас па еді және үпагысондайлар... Мұңаюға болады, бірақ мұңды үлкен драмаға айналдырма.
Егер сенің өміріңде жағымсыз жағдай туындаса, одан да сабақ ал, оны ойыңнан шығар, осылайша өзің үшін қызықты өмірге зейін қоюға кіріс. ӨЗІҢДІ ЖАҚСЫ КӨР Өзінді өзіңнің қайғыңнан да артық жақсы көр. ПРОКРАСТИНАЦИЯ, ПЕРФЕКЦИОНИЗМ ЖӘНЕ ПОЛЯК СЫРАХАНАСЫ Біреуді артынан тепкілеу үшін алдымен аяғыңды көтеру керек. Джен Синсеро, жазушы, психолог және жаттықтырушы, өзіне-өзі сілтеме жасаушы Университет бітіргеннен кейін Нью-Йорк қаласындағы шағын бір коммерциялық емес ұйым өткізген Халық өнері этно-фестивалінде продюсер-үйлестіруші болдым. Осындай бір бос орынға адам керек болып жатыр дегенді құрбымнан естіп, өмірімде продюсерлік етпесем де, осы жұмысқа тұруым керек деп шештім, ал халық өнері десе мен есіней бастайтынмын. Жұмысым бәрібір қызық сияқты болып көрінді: ұйымдастырушылар Трибека аймағындағы күшті жерге орналасты, олар музыка туралы көп білетін және жұмыс істеуге иттерімен бірге келді. Фестиваль Куинстегі поляк сыраханасының ауласында өтеді. Үлкен мерекеге әлемнің түкпір-түкпірінен музыканттар, бишілер және суретшілер келеді. Демек, юбка киген еркектер, тегін шұжық, сыра көп болады деген сөз.
Сонымен, мен түйіндеме жазып тастадым, жетістіктерді тізіп шықтым: университетте спектакль қойдым ( жігітімнің өнерін тамашалауға құрбыларымды шақырдым ); мектепте бірнеше үйым құрдым ( ешқашан жарысқа қатыспаған шана командасын ұйымдастырдым және бір ғана жиналыс өткіздім, онда сыраны тағы қайдан алуға болатынын талқыладық ); университеттің радиостансысында жұмыс істедім ( менің досым диджей болған күндері барып көңіл көтеріп қайтатын едік ). Содан кейін мен анамның жұмысқа киетін костюмін киіп алып ( ол оған тар болып қалды ), сүхбатқа кеттім. Бір-екі сағаттан соң мен сайрауық тілімнің арқасында жаңа жұмысқа тұрдым. Сол күні мен қалай болар екен деп алаңдап, түні бойы көз ілмедім. Құдайым-ау, мен не істеп қойдым? Мен құбыжықпын ғой! Аяғына сандал киген бұл сүйкімді, жаны жайсаң адамдар бір жыл бойы өздерінің фестиваліне жинаған ақшасын салған кофе құтысын маған тапсырды, ал мен болсам, бәрін бүлдіретін өтірікші оңбағанмын. Қолымнан келмейтінін мойындап, жұмыстан бас тартсам ба екен деп ойладым, бірақ жақсы мерекені бұзғым келмей, білегімді сыбанып, өмірімде бұрын-соңды істемеген көп жүмыс атқарып тастадым.
Осы мүмкіндікке сәйкес болуым керек, бұл қарғыс атқан фестивальды поляк сыраханасы бұрын-соңды өткізбегендей етіп қатырып ұйымдастыру үшін бәрін істеймін деп шештім, және абыроймен өткізіп бердім ( егер мен мұны өзім айтып тұрсам, онда дәл солай болғаны ). Жұмыссыз жүрген 27 досыма шұжық пен сыраға тойғызам деп уәде беріп флаер таратқызып, билет жинатқызып қойдым. Полька билейтін әулекілерді уақытында сахнаға қуып шығардым, картоптан құймақ-латке сатушыларды орын-орнына орналастырдым және волынкашылардың шеруі өтетіндей еттім. Бірдеңені шынымен қаласаң, соған жету үшін ( міндетті түрде ) өтірік айту керек демеймін, бірақ егер сен қалаған нәрсеңе ұмтылмасаң, онда өзіңе өтірік айтуға тура келеді. Бір нәрсе қолымыздан келмейді дегенді жиі айтамыз, шын мәнінде қолымыздан келмегендіктен олай айтпаймыз, талаптанып көруге батылымыз жетпегендіктен айтамыз. Көбінесе бізді тежейтін – тәжірибенің аздығы емес, батылдықтың жоқтығы. Біздің қолымыздан ондай жұмыстың неліктен келмейтініне, өзіміз қалаған нәрсенің иелігімізде неліктен ешқашан болмайтынына, сылтау іздеуге, армандарымыздан алшақтататын себептер ойлап табуға көп күш жұмсаймыз. Егер біз аузымызға « төрт елі қақпақ » қойып, сылтау мен себепке кететін энергияны іске бағыттасақ, қаншалықты алысқа барған болар едік.
Ал енді жақсы жаңалықтарға бет бұралық: Біз өзіміз ойлағаннан әлдеқайда артық білеміз. Біз әдетте өзіміз табиғатымыздан бейім іске ұмтыламыз ( айтпақшы, бейімділік кейде дипломнан маңыздырақ ). Қажеттіліктен артық ұстаз жоқ. Қорқынышты құмарлық жеңеді. Бүгін ойлап қарасам, бұл жұмысқа өзім ойлағаннан артық білікті екенімді түсіндім. Үйде қыздың үлкенімін, демек, табиғатымнан өктеммін. Мен сауықкеш ұйымдастырғанды жақсы көремін және кез келген адамды, тіпті ағылшынша білмейтін және трикосын таба алмай байбалам салып жүрген 76 жасар орыстарды да сөйлетіп жіберемін. Осыдан кейін мен « біліктілігім » жетпейтін тағы да көп нәрсемен айналыстым, бірақ өзім істегім келсе де, менің қолымнан келмейді деп көп уақытты босқа өткізіппін. Бір таң қаларлығы, көзді жұмып іске кірісіп кеткен кезім « дайындалып », ештеңе істемей жүрген кезеңге қарағанда әлдеқайда қызықты болыпты. Не нәрсе болсын – танысу сайтына тіркелуге тартынып жүрсіз бе, артық салмақтан арылған соң шығам деп жүрген саяхат па, әлде ақша жинап алған соң бастаймын деп жүрген бизнес пе – бастай бер. Дәл қазір ол үшін не қажет, соның бәрін істе. Бірде кеңсемді кітап жазуға дайындаймын деп жүргенде бір ай уақытым өтіп кетіпті.
Өте жайлы кресло сатып алдым; үстелді терезенің алдына, ыңғайлы орынға жылжыттым; барлық материалды дайындадым, содан кейін оларды қайтадан қарап шықтым ( үш рет ); еденді тайып жығылатындай етіп тазаладым, содан кейін бүкіл кітабымды асүй үстелінде отырып жаздым. Прокрастинация – өзіңе қаскөйлік жасаудың ең танымал тәсілі. Және ең жеңілі де. Бір істі кейінге қалдыру қазір өзіңе ыңғайлы болып көрінетін шығар. Одан да көңіл көтергеннен көбірек ләззат алатының рас. Бірақ кез келген сауық бір күні басылады. Бірнеше жылдан кейін сен неліктен үнемі жолым болмайды, осы уақытқа дейін не бітірдім деп басыңды қасып отырасың. Ал таныстарыңның қызметі неге өседі, олар неге әлемді аралап жүр, ұлттық радиодан Камбоджада ашқан жаңа балалар үйі туралы сөз сөйлеп тұр?.. Егер сен өміріңді шынымен де өзгерткің келсе, жолын табасың. Ал өзгерткің келмесе, сылтау табасың. Мен саған өмірді өзгертуді « кейінге » қалдырмауға көмектесетін бірнеше кеңес беремін: 1. БҮГІНГІ ӘРЕКЕТ ЕРТЕҢГІ МІНСІЗ ІСТЕН АРТЫҚ ЕКЕНІН ЕСТЕ ҰСТА Сол құрғыр уеб-сайтты жай ғана аша салшы, хат жазып жібер, клиенттерге қоңырау шал, әлі толық дайын болмасаң да концерт ұйымдастыр.
Дәл қазір бастауыңа болады. Мұның жүз пайыз мінсіз емес екенін ешкім байқамайды – өмірде мінсіз нәрсе болмайды да. Іс бітсін десең, оны істей бастаудан артық жолы жоқ: серпін – ұлы күш, тек жеткілікті бағаланбайды, сондықтан орныңнан тұр да қойып кет! ДӘЛ ҚАЗІР! ҚАЙ ЖЕРДЕ ТОҚТАП ҚАЛДЫҢ – СОҒАН НАЗАР АУДАР Немен айналысып жатсаң да ( немесе жұмыс істеп жатқан кейіп танытсаң да ), істі қай жерінде тоқтатқаныңды есте сақта. Деректерді тексеру керек болғанда ма? Біреуге қоңырау шалуға қорқып отырғанда ма? Қалай ақша табуға болатынын білгенде ме? Бастаған бойда ма? Өзіңе міндеттеме алуға тура келгенде ме? Бәрі оңынан бола бастағанда ма? Істі бастау алдында ма? Әлде төсектен тұрмаған кезде ме? Егер « құрып кетсінші бәрі » дегізер осы сәтті дәл анықтай алсаң, онда осы тайғақ тұстан өтіп кетуге өзіңді дайындай аласың. Жаттықтырушы немесе көмекші жалдайсың, жұмысты біреулерге тапсырасың немесе кедергілерден жай ғана арыласың. Мысалы, сен телефон арқылы маңызды бір мәселе туралы сөйлесейін деп жатқаныңда байқамай Facebook-ке кіріп кетіп, бірнеше сағат уақытыңның құр бос өткенін түсінесің. Сондықтан интернетті өшір немесе интернет жоқ жер тауып ал.
Мысалы, саябаққа бар, көлікте отыр, немесе Антарктидаға аттан. Содан кейін ереже орнат: интернетке қайта қосылу үшін сен бес клиентке қоңырау шалуың керек. БІРЕУМЕН БӘСТЕС Жауапкершілікті өз мойныңа алудың ең жақсы тәсілі – сөзіңді орындауға мәжбүр ететін адаммен бәстесу. Бірақ « жарайды, сен шынымен қолыңнан келгеннің бәрін істедің » дейтін адам болып жүрмесін. Сылтау ойлап таппай жатып ұялтатын, мойныңа алған міндетіңді орындамасаң, туп­це кіріп қамшылап оятатын біреу керек. Ал бәстің шарты ұтылған жағдайда саған опық жегізердей маңызды болсын. Аспандағы айды алып берердей қияли болмасын. Мысалы, белгілі бір күнге дейін кітабымның бірінші тарауын аяқтаймын деп мың доллар бәс тігіп қоюға болады. Бұл сенің шынымен қалтанды қағатын сома болсын. Содан кейін бәстескен адамның атына мерзімін көрсетіп чек жазып, оны жазу үстеліңнің үстіне қойып қой. Бұл жұмысты орындамасаң, өзіңді не күтіп тұрғанын еске салу үшін қажет. Ал егер сен шынымен бәсті көтергің келсе, бәстескен адамыңа егер жұмысты белгіленген мерзімге дейін үлгермесең, ақшаны оған емес, әлдебір қайырымдылық ұйымына беретініңді айт. Өз басым мұндай қатаң ереженің өзіңді-өзің тәрбиелеуде, өзіндік тәртіпке үйретуде ғажап тәсіл екеніне көзім жетті.
МҰНЫ МОЙЫНДА ЖӘНЕ ЖҰМЫС ІСТЕ Егер сен жүріп-жүріп, бәрін соңғы минутта тиянақты орындайтын адамдардың бірі екеніңді білсең, артықуайымның не керегі бар? Жағажайға бар, коктейль алып іш және мерзім аяқталар алдында іске кіріс. Көңіл көтеріп жатып жұмыс істегендей болып көрінуге немесе уайымдауға жұмсалған уақыттан жаман ештеңе жоқ: жұмыс та жоқ, рақат та жоқ. Екі дүниеде де жаман нәрсе – осы. Одан да жұмысты аяқтауға соңғы сәтте бәріне үлгеретін жандардың сойынан болсаң, са­тан қанша уақыт керек екенін анықтап ал да, сағат тілі дедлайнға жақындай бастағанша басқа нәрсемен айналыс. ӨЗІҢДІ ЖАҚСЫ КӨР Дәл қазір қандай жағдайда болсаң да – мейлі. СӘТСІЗДІК ДРАМАСЫ Ұзақ өмір сүрдім, көптеген қиындықты бастан кешірдім, солардың көпшілігі ешқашан болған емес. Марк Твен, жазушы, юморист Кітап жазбас бұрын алдымен әр тарауға бір-бір стикер қағаз арнаймын. Әр қағазшаның маңдайына тараудың атын, астына сол тарауда көтерілетін негізгі мәселелерді қысқа қайырып жазып шығамын. Қағазшаларды үстелімнің үстіне рет-ретімен жайып салғанда бүкіл кітап алақандағыдай ап-анық көрінеді. Бүкіл бір кітаптың қаңқасын бірер күнде осылай істеп шықтым. Ғажап! Ей, жарандар, бері қараңдар! Бұл менің керемет жаңа кітабым!
Екі секундтан кейін мені үрей биледі: « Құдай-ау, бұл жерде қаншама тарау бар, сайтан алғыр олардың бәрін мен уақытында қалай бітіремін, мерзімі болса таяп келеді және мен әлі де не туралы жазарымды білмеймін, мен сегіз ай бұрын бастауым керек еді қарғыс атсын, ішімдік ішуге әлі ерте, құрып барамын... » Көзімді жұмып, терең тыныс алдым. Жай әншейін бір тарауды аяқта. Сонымен, көзімді жұмдым да, үстелде тұрған кездейсоқ бір стикер қағазшаны алдым. Бұл, әрине, « Сәтсіздік драмасы » болып шықты. Есіңде болсын ( өзімді де жиі ескертем ), өміріміздегі азап пен аурудың көпшілігіне өзіміз қолдан жасап алатын қажетсіз драма себеп болады. Егер ісің алға баспай, қажып, күйзеліп, екі тізеңді құшақтап немесе аузыңды ашып ерсілі-қарсылы ырғалап жүрер болсаң, көзқарасыңды өзгерт. Жаңа көзқарас қалыптастыр. Өмір – бұл ұйқы. Оны сұмдыққа айналдырма. Адам баласының Құдайы бар екен. Қолымызда барлығы бар – барлық мүмкіндік пен идея, міндеттер мен мүдделер, тәжірибе мен жауапкершілік иемденген адамдардың осынау керемет өмірді рақаттана сүруінің орнына өмірді дүрбелең-үреймен өткізуі – меруерт моншақтарды шошқаға лақтырғандай ақымақтық, ғажап сыйды босқа рәсуа ету.
Ең танымал үш шағымды қарастырайық 1. УАҚЫТ ЖЕТПЕЙДІ Ақылды еңбекқорлардың арқасында біз қазір уақыттың елес екенін білеміз. Бірақ түсінуге оңай болатын тағы бір көзқарас бар: уақыттың жоқтығы да – елес. Мысалы: Менің дұрыс автотұрақ орнын табуға уақытым жоқ, сондықтан көлігімді рұқсат етілмеген жерге қоя саламын. Міне, қарашы, уақытым жоқ кезде үш сағат уақытымды машинамды айыппұл тұрағынан шығаруға жұмсадым, үйге келе жатқанда адасып, тағы екі сағатым және осының бәрін әйеліме айтып беруге тағы 45 минутым кетті. Жұмыс орнымды жинауға уақытым жоқ. Енді қарашы, қағаз астына көмілген телефонды іздеуге онсыз да жетпейтін уақытымның жарты сағатын кетірдім. Туу, телефоным сөніп қалыпты, демек, сол жердегі кітаптардың астында болуы мүмкін зарядтау қондырғысын іздеуге одан да көп уақыт өткіземін-ау, ең болмаса сол жерде жатса екен... Өзімізге бірдеңе шынымен қажет болғанда, біз оған әрқашан уақыт табамыз. Демек, бізде уақыт бар, бірақ біз уақытымыздың жоқ екеніне сенеміз және сол үшін өзімізді шектеп тастаймыз. Бір нәрсені істеуге алты ай уақыт қажет болса, соны істеуге тура алты ай кететінін байқадың ба?
Бірақ кенеттен бір апта ғана қалса, бір аптаның ішінде үлгеретініңді ше? Басқа да ақиқат сияқты, уақыттың сенің санаңдағы өлшем екенін түсінгеннен кейін оны өзіңе жұмыс істете аласың, уақыттың құлы болмайсың. Міне, сен өз уақытыңның әміршісі болу үшін дәл қазір мынаны істей аласың. ӨЗ УАҚЫТЫҢДЫ ҚҰРМЕТТЕ Егер саған көбірек уақыт қажет болса, оған құрмет кор­сет. Кешігу, жинақы болмау және ысырап ету Ғаламға ( басқа адамдарға, өзіңе ) өзіңе қажет қымбат уақытты шыны­мен бағалай алмайтының туралы хабарлама жібереді. Сен өзің қалаған нәрсенің бәрін істей аласың, бірақ сен оны шынымен қалауың керек. Егер сен уақыт маңызды емес, оны ысырап етуге және құрметтемеуге болады деп әрекет етсең, онда сен өз қалауыңмен үйлесім таппаған адамсың және саған өз қалауыңа жету қиын болады. Менің айтайын дегенім – уақыт та өзін адам, жеке тұлға сияқты ұстайды. Егер сен оны құрметтемесең, ол сені жақсы көреді деп ойлайсың ба? Әрине, жоқ. Егер сен қашанда кешігіп жүретін болсаң, бұдан былай уақытынан бұрын келуді әдетке айналдыр. Кездесулерді үнемі кейінге қалдырсаң немесе ұмытып кететін болсаң, жинақылыққа үйрен. Келісілген уақытты жазып қой және сөзіңде тур.
Ұялы телефоныңның еске түсіреріне жазып қой, сонда ол саған уақыты келгенін еске салады. Күнібұрын. Алақаныңа жазып ал. Уәде бердің бе – орында. Бұл жерде ерекше күрделі ештеңе жоқ: егер сен уақытпен жақсы дос болғың келсе, уақытыңды есепте. ДОСТАРЫҢМЕН ЖАҚЫН БОЛ, АЛ ДҰШПАНДАРЫҢМЕН ОДАН ДА ЖАҚЫН БОЛ Сен іспен айналысудың орнына не істеп жатырсың? Facebook-те отырсың ба? Имейлдерге жауап беріп жатырсың ба? Ішің пысқаннан тамақтанып отырсың ба? Ойыңды бөлетін сүйікті факторларды анықтағаннан кейін, оларға қарсы тамаша қорғаныс құруға болады. Іспен айналысқан кезде телефон мен интернетті өшір. Тоңазытқыштың жанына барып, есігін қалай ашып жатқанынды байқамай қалсаң, асүйді жұмыс аяқталғанша кіруге тыйым салынған аймаққа айналдыр. Біз сондай ақымақ әдеттеріміздің кесірінен уақыттың жартысын қайда жүмсағанымызды түсінбей қаламыз. Өз кемшіліктеріңді білсең, олардан қорғана аласың. БӨЛІП ТАСТА Қандай да бір көлемді іске қарап, оны енді қашан істеп бітем деп бас қатырудан артық көңілсіз жайт жоқ. Түйені түгімен жұтуға тырыспа, оны жіліктеп ал.
Мысалы, үйді түгел аралап, бір бөлмеден екіншісіне өтіп, мұның бәрін қалай тазартам деп бас шайқап, жақсы сылтау ойлап табуға тырысудың орнына, тазалықты қай бөлмеден бастайтыныңды ойла. Алдымен бір бөлмені тазалап шық. Басқасына басыңды қатырма. Біздің миымыз бірден көп ақпаратты игере алмайды. Ми жұмысын бөліп-бөліп істеген жөн. Жұмысты бөліп-бөліп істеу уақытыңды басқаруға ыңғайлы. Мысалы, егер сен жаңа уеб-сайт жасап жүрсең, бір күнді осыған тұтас жұмсамай, әрбір сағатта нақты не істейтініңді белгілеп ал. Белгіленген сағатта дәретханаға барма, тамақ ішпе, SMS жазба, интернетке кірме және т.б. ЖҰМЫСТЫМ КӨП Кімнен сұрасаң да, адамдардың 99 пайызы: « Жақсы. Шынында да жұмыс көп, ал былайша бәрі жақсы », – деп жауап береді. Менің айтқым келгені – жұмысты адам рақаттанып істеуге тиіс. Таңғаларлық дүние емес, бәріміз істейтін маңызды істің тізімі жазылған алып бетон басып қалғандай сезінеміз. Сондықтан, міне, бірінші тапсырма: ТІЛІҢЕ ИЕ БОЛ Қолым бос емес деп шағымдануды доғар. Айналысып жатқан ісіңнен ләззат алуды ойлан.
Өзінді қажытатын мәселеге бас қатырудың орнына, өзіңе ұнайтын қызықты жобалармен айналысып, керемет, тыныш өмір сүремін деп шеш. Мұны жалпақ жұртқа, бастысы өзіңе жеткіз. Содан кейін іске кіріс, оны көңілді атқар. КӨМЕК СҰРА Егер абдырап жүрсең, өмірің бақылаудан шығып бара жатқандай сезімде болсаң, сондай-ақ неден бастарыңды және не істеу керектігін білмесең, жағдайға сырт көзбен қара. Біз өмірде жиі шатасып, не істеп, не қойғанымызды білмей жатамыз. Мұндайда басқа адам байқайтынды өзіміз байқамаймыз. Өзің тағып жүрген көзілдірікті ұзақ уақыт іздеген кезің болды ма? Иә, иә, бұл да осыған ұқсас жағдай. Уеб-сайтты қайта жасауға немесе жаттығуды жоспарлауға, сондай-ақ кеңсені жабдықтауға талай сағат, күн немесе ай жұмсауға болады, ал басқа біреу оны көзді ашып-жұмғанша істеп тастайды. Жағдайға жаңа көзқараспен қара. Оны істеудің жолын білетін адамнан көмек сұрап көр. Өзің сияқты күнін әрең көріп жүрген біреуден қаржылық кеңес немесе сүр бойдақтан махаббат туралы кеңес сұрама; ақыл сұрайтын адамның екі түрі болады: бірі – ақылы, екіншісі – тегін ақыл береді. Кәсіби мамандар әдетте ақы сұрайды.
Олардың кеңесіне жүгінгеннің жақсы жері – уақытың мен ақшаңды үнемдейсің, себебі қателесіп, кейін қайта түзетіп жүрмейсің Тәлімгер жалда, табысты әрі ұқыпты досыңнан көмек сұра және жинақылықты үйрететін кеңесші шақыр. Егер сенің жағдайыңда мұның ешқайсысының көмегі болмаса, әрі қарай оқы. АҚИҚАТТЫ ТАНЫП БІЛ Кейде біз көтере алмайтын шоқпарды белімізге байлаймыз, өйткені бәріне үлгеріп, бәрін өзіміз істеуіміз керек деп ойлаймыз. Немесе осының бәрін істемесек, дүние әдірем қалатындай көрінеді. Немесе сегіз миллион жұмысты қатар алып жүрмесек, бейне бір сүйкімсіз адамға айналатындаймыз. Өзіңді алдама, өзіңе есеп бер: Мұның бәрін неге істеп жатырсың? Шынымен мұның бәрін істеуің керек пе? Бәрін бір уақытта істеу керек пе? Әлде кейбірін кейінге қалдыруға бола ма? Бір істі біреуге тапсыруға немесе тіпті істемей-ақ қоюға бола ма? Егер оның бәрін істеу керек болса, одан қалай ләззат алуға болады? Жұмысты нақтылап, әрқайсысын сағат-сағатқа бөліп тастасаң, абдырап қалмайсың. Шамамен осылай: Тізімін жаса. Дұрыстап қарап ал. Дәл қазір нені істеу керек? Қандай істі кейінге қалдыруға болады? Тізімді екіге бөл. Кейін орындалатын істердіңтізімін тығып таста. Қазір істейтін тізімнің ең маңыздысы қайсы?
Осы істердің қайсысы түкке тұрмайды? Түкке тұрмайтындарын басқа біреуге тапсыр немесе кейінге қалдыр, ал ең маңыздыларына кіріс. Мұны басымдық беру деп атайды, халқым! Тізім неғұрлым қысқа болса, соғұрлым көңілің көтеріледі. Есіңде болсын: барлық істі, сірә, бір мезетте тындырып тастай алмайсың. Ендеше басыңды қатырма! Уайымдап жүріп бәрін істеуге тырысқаннан гөрі, қолыңнан келгенді қуана жүріп істегенің жөн. БІРЕУГЕ ТАПСЫР НЕМЕСЕ ӘДІРЕМ ҚАЛ Жүгіңді жеңілдетудің ең жақсы жолы – уысымнан шығарып аламын деп қорықпай, өлермендікпен бәріне өзің жупре бермей, біреуді көмекке шақыр, көмекші жалда. Немесе кейбір істерді төңірегіңе сеніп тапсыр ( әрі қарай оқы ). Ұсақ-түйекке дейін барлығын өзің істесең, табысты кәсіпкер бола алмайсың, қызметте көтеріле алмайсың немесе керемет ата-ана бола қалмайсың ( бірақ шашың ертерек ағаруы мүмкін ). Не істегенді ұнатпайтыныңды немесе қолыңнан ненің келмейтінін немесе жетпейтін істі анықтап ал да оны атқара алатын адамды тап. Сен мұны әлі күнге істемегеніңнің себебін түсінемін: мұны өзімнен басқа адам жақсы істей алмайды деп ойлайсың, немесе бәрін өз бақылауындаұстағың келеді. Егер шынымен көмек керек болса, бұл өмір мен өлім мәселесі болса, не істер едің?
Жергілікті колледждің бір еңбекқор студентін жалдауға болады. Досыңды немесе туыстарынды көмекке шақыруға болады. Біреуді аптасына небәрі зо минутқа жалда және қажеттілігіне қарай уақытын соз. Немесе біреуді жалдау үшін бірдеңе сат. Немесе қарыз ал. Еңбекпен қамту орталығына жүгінсең, мәселені өздері шешіп береді. Күйеуіңе өтініш айт, үй шаруасына қолқабыс етсін, ал ұлыңа гаражды жинат. Сұрасаң, төңірегіңнен көмек қолын созатын жан қашанда табылады, тек кейде са­ран мәселеге басқа қырынан қарау ғана жетіспей жатады, оңайлықпен берілме. Өзіме қажет немесе қалаған нәрсеме қолым жетпейді деп шешсең, ағыннан бірден ажырап қаласың және өзің о бастан қызығатын дүниеден алшақтай түсесің. Көмектің қайдан келетінін білмесең де, оны қабылдауға дайын бол. Қалаған нәрсеге ие болуға тиіспін, оған қолым жетеді деп есепте. Оны іске асыру үшін барлықмүмкіндікті пайдалан және жолыңның болатынына сен. НӨМІР БІРІНШІ ЕКЕНІҢДІ ЕСТЕ ҰСТА Басты шаруаңды бірінші орынға қой. Сол күннің басты жұмысын аяқтамайынша, электронды поштаңды және мессенджерлерді немесе Facebook-ті тексерме. Жұмыс істеп жатқан кезде телефонға немесе SMS-ке жауап берме.
Жұрттың шаруасы бітпейді, оның бәріне көңіл беле берсең, өмірің жетпей қалар еді; оларға уақытыңа ортақтасуға мүмкіндік берсең, өмірің өтіп кетер. Сен жұмыс істемегенмен, дүние тіршілігін тоқтатпайды. Демалыс алмасаң, түптің түбінде ағзаң сыр беріп, ауырып қаласың. Стресс қатерлі ісікке, инфарктке, бауыр ауруына, жазатайым оқиғаларға, күйзеліс пен тұншығуға себеп болады. Денсаулығыңнан бөлек, сені шабыттандыратын нәрселерге уақыт белу де приоритет болуы керек, өйткені... оларсыз өмір сүруде мән бар ма? Бір күні 85 жасқа келгенде өмірдің қызығын көруге « уақыт таппағанынды » түсінгеніңде қуана қояр ма екенсің? Рақаттанып өмір сүруден маңыздырақ қандай істермен айналыстың? Өмірдің рақатын көру байлар мен ақылды адамдардың немесе өзің сияқты батпаққа батып қалмағандардың ғана маңдайына жазылған бақ емес. Бұл қызыққа толы өмір сүрем деп шешіп, ол үшін уақыт таба алатын адамдардың маңдайына жазылған бақ. Демалысқа уақыт табу үшін осы тарауда сипатталған құралдарды пайдалан. Баға жетпес өміріңнің иесі болып тұрған кезде одан ләззат алуды үйрен. ӨЗІҢДІ ЖАҚСЫ КӨР Сенің қолыңнан бәрі келеді. ҚОРҚЫНЫШ – ЖОЛЫ БОЛМАҒАНДАРДЫҢ СЫБАҒАСЫ Өлімге аман-есен жетеміз деп аяғымыздың ұшымен жүріп өмір сүреміз.
Беймәлім автор Бірде құрбым мені Джемез тауларындағы үңгірге апарды. Ол кезде мен Нью-Мексикода тұратынмын. Оның бұл насихаты маған өтпеді, әсіресе ол « жол бойы төрт аяқтап еңбектеуге тура келеді » деген тұсқа келгенде, мен оны тыңдауды қойдым. Үңгірлер қанша үлкен болса да мені қызықтырмайды; бірақ ондағы жол, тауда серуендеу және өткен жолы сол жерлерде болғанымда көрген тамаша мейрамхана қызықтырды. Ал үңгір сапардың айналып өтуге болмайтын, жанармай құю бекетіндегі аялдама сияқты бөлігі ғана еді. Нью-Мексиконың шексіз аспанының астында қарағайлы орман арқылы қызыл соқпақ бойымен жүріп отырып, біз әлгі айтқан үңгірге келдік. Ол дәл қүрбым сипаттағандай, шағын төбенің етегінде ішке кіруге болатындай кішкентай тесік екен. Құрбым тізеқап пен фонарьды маған қарай сырғытып жіберді де, ішке кіріп кетті. Мен оның соңынан еңбектеп келемін, фонарьды тістеп алдым, он минуттай уақыт өткеннен кейін маған енді бұл өмірде үңгірдің кіреберісін көру мен тағы бір бургерді жеу көзден бұлбұл ұшқандай еді. Егер бізге қарсы бірдеңе – құбыжық, кенеттен су тасқыны немесе жер сілкінісі болып, шұбар жылан шыға келсе, не боларымыз беймәлім еді.
Ақ тастан өрілген туннельдің тар болғаны сонша – құрбым, ақыры, жорғалауын тоқтатып, қабырғаға сүйеніп отыра бергенде, басын еңкейтуге тура келгені сондай – қазір ол өз мойнын өзі шайнап жатқандай көрінді. Мен мұнда не іздеп келдім?! Өзі де фонарын сырт еткізді. Сол кезде, шамым сөнген сәтте, мен әлемдегі ең көмірдей қара, ең терең, тас қараңғы қараңғылықтан асып түсетін шексіз қараңғылықты көрдім. Долылықтың қытығы құрттай жыбырлап басыма, өне бойыма еніп келе жатқанын сездім және өмірімде бірінші рет қорқыныштың не екенін шынымен түсіндім. Бұл шұңқырда мен көрген жалғыз нәрсе қорқыныш болды. Қорқыныш барлық жерді түгел алып, төңірегін түгел жалмап, менің бетіме тура қарады да: « Ал, сені жей берейін бе, не істейін? » – деп сұрады. Мен жабық кеңістіктен қорқатын адамға айналып шыға келгенімді түсіндім. Бұл сиқымызбен зәре құтымыз қашып, қабырғаға қарап, әлі біраз апта отырып қалатын түріміз бар. Содан кейін барып біздің қанға боялған жансыз денемізді осы жерден шығарар. Мүмкін, шығармас. Таңдау жасауым керек болды. Қорқайын ба, қорықпайын ба – әңгіме сонда.
Сабыр сақтап, қараңғы үңгірден күн сәулесіне, екі аяғыңмен тік жүретін ашық кеңістікке еңбектеп қайта шығу үшін ессіз қорқыныштан бас тартамын деп шешкенімді қуана хабарлаймын. Сол жерден құлағыма құм толып, фонарьды қатты тістегеннен жағым қарысып қана шыққан жоқпын, сонымен қатар қорқыныш деген таңдау екенін жаңаша әрі терең түсініп шықтым. Бұл өте қарапайым шындық: қорқыныш әрқашан болады, ол өзіне сенімді және бойыңды астаң-кестең етуге қашанда дайын тұрады. Бірақ таңдау өз қолымызда: қорқыныштың жұдырығына түспей, керісінше, қорқынышты өз жұдырығыңа алу немесе қорыққаннан жарықты қосу, қорқыныштың үнін өшіру және айналып өту. Мен оның үнін өшіру өте оңай екенін түсіндім, тек бір кездері бізге басқаша түсіндірген болатын. Біз қорқуды әдетке айналдырдық. Бізге бала кезімізде тәттіні аямай беретіні секілді, қазір зорлық-зомбылық пен қорқынышты оқиғаларды хабарлаудан жарысатын теледидарлар, газеттер, кітаптар, фильмдер, видеоойындар бізді үрейге әбден тойдырып қойған. Бізді абайлап ойнауға, тәуекелге бармауға, ал айналамызға қауіптене қарауға үйретеді. Және бұл мінез-құлықтың тіршілігімізбен астасып кеткені соншалық – біз бұған мән бермейміз.
Мысалы, өзің шынымен жақсы көретін бір адам қуанғаннан бұлығып, келесі сөздің кез келгенін айтса, сен қалай әрекет етер едің, ойланшы: Мен арманымдағы бизнесімді құру үшін өте үлкен несие алып жатырмын. Мен бір жыл бойы әлемді жалғыз аралап, саяхаттамақпын. Мен актер болу үшін өзімнің тұрақты жұмысымды тастаймын. Мен өткен аптада әлемдегі ең керемет адамды кездестірдім және есім кете ғашық болдым. Біз жақында үйленеміз. Мен парашютпен секіргелі жатырмын. Біз біреудің өз сенімімен шешім қабылдап, бір іске кірісетінін естісек, көбінесе « байқа! » деп айғайлағымыз келіп түрады. Бір-бірімізге үрей, уайым, күмән сеуіп қана қоймаймыз, сонымен бірге өз әрекетіміздің дұрыстығын ақтап алуды әдетке айналдырдық, себебі жақынымызды сақтандыру арқылы жанашырлық танытамыз деп ойлаймыз. Менің ойымша, дәл ОСЫ әрекетімізден, әдетімізден қорқу керек. Бірнеше шаянды бір ыдысқа салып қойсаң, олар бір-бірінің үстіне мінгесіп, бірі жорғалап, біреуі сыртқа өрмелеп шықпақ болса, басқалары көмектесудің орнына, оның аяқ-қолынан тартқылап төменге түсіруге тырысады. Сондықтан оларды шаян деп бекер айтпаған болар. Егер біз шаяндар секілді әрекет етпесек, дүниенің қаншалықты басқаша болатынын елестетіп көрші.
Бізге ғажайыптарға шынайы сенуді үйретіп қана қоймай ( иә, мұның оғаш естілетінін түсінемін ), олардан сақтандыру орнына, белгісіздікке батыл барған ерлік істеріміз үшін марапаттап, қолдау көрсеткенде дұрыс болар еді. Біз бәрі де мүмкін деп көп бөсеміз. Бірақ егер шынымен де батыл бірдеңе істеуге кіріссек, барлық белгі беретін шамдар мен сиреналар безілдеп қоя береді. Менің не айтқым келгенін түсіндің бе? Қорқыныш болашақта өмір сүреді. Қорқыныш сезімі шынайы, бірақ қорқыныштың өзі ойдан шығарылған, өйткені өлім, банкрот болу, аяғыңды сындырып алу, жаттаған сөзіңді ұмытып қалу, кешіккенің үшін ұрыс есту, қабыл алмау және т.б. Біз қорқатын нәрсенің ертелі-кеш болатынына кепілдік жоқ, ал егер бола қалса, бұл шынымен қорқынышты болады! Мысалы, өлімді алайық. Біз денемізді тастап, таза махаббат, жарық, жарқыраған ұшқындарға айналып кететінімізді жақсы білеміз. Біз мұны болашақта болатын кез келген оқиға сияқты деп танысақ, қолдан драма жасау кімге керек? Қорқынышты бейтараптандыруға бір-ақ нәрсе қажет – белгісіздікке сабырмен қарау. Бұған сенім көмектеседі. Негізінде бәрі өмірді қалай сүретініңді таңдауға байланысты. Сенің қорқынышың белгісіздікке ( және өзіңе ) де­ген сеніміңнен жоғары ма?
Әлде белгісіздікке ( және өзіңе ) деген сенімің қорқынышыңнан жоғары ма? Сен таңдау жасап жатқанда, кемеңгер Хелен Келлердің сөзін келтірейін: « Өмір – не батыл шытырман оқиға, не мәнсіздік. Өзгерістерге дайын болу және қиын жағдайларға қарамастан, еркін тұлға болып қалу – бұл ештеңе де жеңе алмайтын ғажайып күш ». Содан кейін ұшақ-кілеммен ұшасың: үй сатып алу келісімшартына қол қоясың, әкеңмен кездесесің, саусағыңа жүзік тағасың, мыңдаған адамның көз алдында сахнаға шығасың. Қысқасы, өмір сүресің! Сенің қорқынышыңның екінші жағында өз еркіндігің тұр. Міне, қорқыныш орманының ортасынан өтуге көмектесетін бірнеше пайдалы амал: 1. ҚОРҚЫНЫШҚА ЖАНЫҢДАҒЫ АЙНАДАН ҚАРА Бұрындары тұла бойынды дір еткізген өте ауыр және қорқынышты болған қандай да бір батыл әрекетіңді еске түсір. Ал енді өткенге көз сал: қазір бұл қаншалықты қорқынышты? Одан тағы да қорқып кетесің бе? Титтей де болсын қорқыныш сезімі бар ма? Кез келген жаңа сынаққа тап болған кезде мынаны есте сақта: алға ұмтылудан қаншалықты қорықсаң да, болашақта оны еске түсіргеніңде бұл қорқыныш түк болмай қалады. Ендеше не үшін күту керек?
Дәл қазір оған кішірейтіп көрсететін түрлі түсті көзілдірік арқылы неге қарамасқа? Болашақтағы қиындықтарыңды елестетіп көр, оларды еңсерген адам сияқты қара, сонда олар аяқ-қолыңды матап тастайтын күшін жояды. Егер қандай да бір іс немесе әрекет алдында бойымды қорқыныш билесе, үнемі Үндістанға барған сапарымды еске түсіремін. Бұл жалғыз өзім шетелге шыққан алғашқы сапарымның бірі болды. Сол кезде менің бұл ел туралы білетінім Рави Шанкардың бірнеше CD-дискісі мен тикка масала ( арнайы тұздықпен қуырылған тауық еті ) болса да, маған бұл көруге түрарлық ел сияқты көрінді. Мен бұрын көрмеген жаңа елге барғым келді және, мүмкіндігінше, өз өмір салтымнан өзгеше тіршілікпен ұшырасқым келді. Маған Үндістанға бару өзге әлемге барып келгендей көрінді. Сонымен, билет сатып алғанымда маған мынадай ойлар келді: Сайтан алғыр, мен нені дәлелдегім келеді? Мұны не үшін істеп жатырмын? Бұрын-соңды соншалықты алыс сапарға, ешкімді танымайтын жерге барған емеспін! Алдағы сапар менің өмірімдегі ең қорқынышты болашақтың біріндей болып көрінді.
Өзімді кішкентай нүкте сияқты елестеттім, жер шарының арғы жағына апаратын кеңістікте қалқып барамын; мені ешкім танымайды, елеспін, менің із-түзсіз жоғалып кетуім мүмкін еді, басымнан не өткенін ешкім ешқашан білмес те еді. Уһ! Сапардан бас тарту үшін ауыр жарақат алсам екен немесе ең жақын құрбым өлім аузында жатса деп қиялдай бастадым ( билетті жай ғана қайтару менің ойыма да келмепті ). Әйтсе де, бақытыма орай, ешкім өлмеді, әуежайға апара жатқан көлікте отырып, өзімді жерлеуге бара жатқандай күй кештім. Алайда өзім әуежайдың халықаралық терминалына кірген сәтте алуан бояу мен әлемнің түкпір-түкпірінен келген адамдардан, әрлі-берлі қозғалыстар мен сан алуан тілдегі сөздерден құйын айналдырғандай күйге түстім, осылайша менің қорқынышым желікпе көңілдің астында тапталып қалды. Қайтсем де Үндістанға барамын! Ұшақта қызғылт сари киген, құлағында үлкен алтын сырғасы бар әдемі үнді әйелінің қасына отырдым, ол ма­тан күлімсірей қарап, M & M 's шоколадын ұсынды, сол кезде ғана мынаны түсінген едім: Сен жалғыз емессің, ақымақ. Айналаң толған адамдар. Ал адамның ең негізгі қажеттілігінің бірі – қарым-қатынас.
Содан кейін мен екі ай бойы планетаның ең сүйікті жерінің біріне айналған елде саяхаттадым және ол менің өмірімді түбегейлі өзгерткен, саяхатқа деген сүйіспеншілігімді оятқан ел болды. Өмірімдегі осы және басқа да мысалдар маған мынаны қайта-қайта дәлелдеуден жалықпайды: Біздің ең үлкен қорқынышымыз – уақытты босқа жоғалту. Қорқынышыңды тек сенің басыңда ғана бар ақиқатпен бетпе-бет ұшырастыр, сонда олар саған жүргізген үстемдігінен айырылады. ҚОРҚЫНЫШТЫ АЯҚАСТЫ ЕТ Қорқыныштың саған үстемдік жасай бастағанын сезсең, сен оған басқа қырынан қара. Алдымен оны бөлшекте, шынымен неден қорқатыныңды анықта, содан кейін ол саған қарсы емес, керісінше өзіңе жұмыс істейтіндей болсын. Оған кімнің үстем екенін көрсет. Қорқынышыңды « мә, же, тісте » деген салмасы бар сэндвичпен тойындыр. Мысалы: Мен кітап жазғым келеді, бірақ оған отыруға өзімді~өзім мәжбүрлей алмаймын. Неліктен? Себебі кітабым қызықсыз болып қаладыма деп қорқамын. Қызықсыз кітап болса ше? Онда мен ақымақ болып көрінемін. Ал содан кейін ше? Адамдар маған күлетін болады. Ал содан кейін ше? Мен ұялатын боламын. Әрине, сен өз кітабыңды ұятты болудан және ақымақ болып көрінуден қорғану үшін жазбайсың. Енді жағдайға басқаша қарайық.
Кітапты жазбасаң, өзіңді қаншалықты ақымақ және масқара болдым деп санар едің? Сұмдық. Менің кітабым тамаша идея екенін білемін. Және бұл менің үлкен арманым. Бұл жағдайда сенің стратегияң, яғни оны өз ақымақтығың мен өзіңді ұятты сезінуден қорғау үшін жазбайтының сені ақымақтық пен ұятсыздықтан қорғай ала ма? Жоқ. Ал кез келген жағдайда ақымақтығынды сезіну және масқара болу қаупі бар екен, онда қай нұсқа нашарлау: оны жазуға тырысып көру және нашар нәтижеге қол жеткізу ме, әлде іске ешқашан кіріспей, сұрғылт өмір сүру ме? Қорқынышыңды бөліктерге бөл, сонда сен оларды жақсылап қарап, осы жағдайда өзінді қорқытатын жайтты анықтай аласың. Қорқыныш сенің мәселеге қалай қарайтыныңа – соған және тек соған тәуелді. ОСЫ СӘТТЕ БОЛ Дәл осы сәтте басыңнан бір қорқынышты жағдай өтті ме? Дәл осы жерде және дәл қазір жағымсыз бірдеңе болып жатыр ма, жоқ әлде өз ойыңнан қорқасың ба? Ештеңе болмай жатып қорықсаң, уақытың мен күшіңді босқа шашқаның. Одан да осы сәтте бол, өзіңнің ең жоғарғы « меніңмен » байланыс орнат.
Егер саған сот залына кіруге, ұшақтан секіруге, еңбекақыны көтеру жөнінде әңгіме қозғауға тура келсе, осы сәтті қабыл ал және Энергия Көзімен байланысыңды үзбе. Санаңдағы қорқыныштың құрбаны болмай, жиілігіңді жоғары ұстап, ғажайыптарға деген сеніміңді күшейт. Сонда бәрі ойдағыдай болады. ЖАҒЫМСЫЗ ТАСҚЫНДЫ БӨГЕП ТАСТА Алар ақпаратты зерделе. Қандай блогтарды оқисың? Қандай бағдарламаларды көресің? Қандай кітаптар оқисың? Газетте қандай мақалаларды шолып отырасың? Қандай фильмдерге барасың? Кімнің пікірі қызықтырады? Күнделікті өмірде қай нәрсеге зейін саласың? Әңгіме бәрін жоққа шығару немесе дүниеде болып жатқаннан теріс айналу жөнінде емес, саган осы ақпараттың қайсысы шын мәнінде қажет екенінде. Өзін кінәлі сезіну мен аяушылыққа бой алдыру ешқашан ешкімге көмектескен емес; аштан өлу де аштыққа үшырағандарға көмектеспейді. Егер әлемге және өзіңе көмектескің келсе, жиілігіңді жоғары ұста және өз жүмысыңа бар күшіңді салып, қуанышпен атқар. ТҮНДЕ ТӨСЕКТЕ ЖАҒЫМСЫЗ ЕШТЕҢЕ ОЙЛАМА Түнде төсекте жатқанда біздің санамыз қорқынышты екі есе арттыратын алып ұлғайтқышқа айналады. Егер дәл қазір төсегіңнен тұрып, іске кіріскің келмесе, проблеманы ойлауға алтын уақытыңды жоғалтпа.
Мазасыз ойларды санадан шығару үшін медитация жаса; денеңді бос ұста, әрбір мүшеңнің ақырындап босаңсып жатқанын сезін, бұл күй санада пайда болар қорқынышқа орын бермесін. Терең тыныс ал және өміріңдегі ең жақсы нәрсе туралы ойлан; медитация жаса және тыныш ұйықта. Ал проблемалармен таңертең айналысасың. ӨЗІҢДІ ЖАҚСЫ КӨР Сонда мінсіз боласың. МИЛЛИОНДАҒАН АЙНА Сіздің келісіміңізсіз ешкім де сізді өзгеден төмен сезінуге мәжбүрлей алмайды. Элеонора Рузвельт, қоғам қайраткері, феминист, суперқаһарман, АҚШ-тың ең ұзақ болған бірінші ханымы Адамның ең таңғаларлық қасиеттерінің бірі – олар бізбен танысқан бойда бірден өзінің кім екені туралы құнды және көбіне үркітетіндей ашық ақпарат береді. Егер олардың ым-ишарасына, сыртқы түріне, өмір салтына, әрекеттеріне, мүддесіне, сөздеріне, өзінің иті мен өз-өзіне деген қарым-қатынасына мұқият болсаң, басты нәрсені ұға аласың. Кейбіреулер мұның бәрін жалпылама ашық көрсетеді, ал басқалары ақпаратты аздап береді: « Мен суда шаңғы тебуді жақсы көремін », « Мен сіздің сыртқы келбетіңізге мән бермейтініңізге тәнтімін », « Мен түрмеден жаңа шықтым » және т.б. Егер социопаттарды немесе патологиялық өтірікшілерді алып тастасақ, адамдардың көпшілігі табалдырықтан аттамай жатып білдіруге түрлі сылтау табады.
Содан кейін бұл ақпараттың барлығы біздің ішкі сүзгімізден өтеді және көзқарасымызға, сенімімізге, өз-өзімізді басқаруымызға және психотерапевпен қанша жыл қарым-қатынаста болуымызға байланысты; бұл жақсы 61луге тұратын адам ба, жоқ па – соны шешеміз. Бізді өзіне тартатын да, кері итеретін де адамның бойындағы сан алуан қасиеттер. Бір таңғалдырар тұсы – бұл қасиеттердің өзімізді еске түсіретіні. Өйткені басқа адамдар біз үшін айна іспетті. Егер біреу сені ренжітсе, оның бойынан өзіңе ұнамайтын қасиетіңді көресің; егер сен оны керемет деп ойласаң, ол сенің жақсы қасиетіңді көрсетеді. Мен тым жалпылайтын сияқтымын, десек те менімен дауласуға асықпа. Сен не нәрсеге назар аударсаң, соны көресің және қалай ойласаң, солай түсінесің. Бұл бәріне, соның ішінде бас­ка адамдардың бойынан көретін қасиеттерге де қатысты. Мысалы, сені үнемі « ақымақ » деп атайтын қызыңа немесе жігітіңе қалай жауап беретінің сенің кім екеніңе бай­ланысты.
Сен: а ) онымен келіспейсің, оны дөрекі жан деп есептей аласың; ә ) онымен келіспейсің, жүйкесі жұқарған немесе жасқаншақ және оған қоса оның ит мінезі бар деп ойлайсың; б ) онымен келісесің, өйткені « оның жаны ауыратыны сондай – ол басқа адамдардың жанын жаралағысы келіп тұрады, оны түсінетін мен сияқты адам болмаса, ол қиындықты еңсере алмайды »; в ) онымен келісесің, өйткені сен шынымен өзіңнің ақымақ екеніңе сенесің; г ) мұның бәрін күлкілі деп санайсың, өйткені бұл сипаттама сені ешбір жағдайда кеміте алмайды. Айналаңдағы адамдар – адал айна, одан өзіңнің « нағыз » бейнеңді, өзіңді қаншалықты жақсы көретініңді көресің. Біз белгілі бір адамдарды өз өмірімізге бір себеппен кіргіземіз, олардың өміріне біздің енуіміздің де бір себебі бар. Егер өзгелердің бойындағы бізге ұнамайтын қасиеттерден сабақ ала алсақ, онда бір-бірімізге және өз проблемаларымызды шешуге көмектескеніміз. Нақ сол өзің ұнатпайтын таныстар ( туыстар, клиенттер, көршілер немесе пойыздағы даусы пароходтың сиренасындай әйел ) бізге шын мәнінде кім екенімізді түсінуге ең жақын достарымыздан да артык көмектеседі. Өзің қуана-қуана жағын айырғың келетін адамның саған үйретерін меңгерудің тамаша мүмкіндігінен айырылып қалма.
Өзгелердің жынымызға тиетін қасиеті – біздің өз бойымыздағы өзімізге ұнамайтын қасиеттер. Ұзақ уақыт бойы « әйелдің бойындағы нәзіктік осалдықтың белгісі » деген ойда болдым. Өмірімнің бір кезеңінде өзімнің қыз екеніме намыстанып, нәзік жаратылысымнан ұялған кездерім болды. Сондықтан мен көз жаттығу залына күнде баратын әйелдерге қарағанда, көз бояйтын қарындаш ұстағандардан қауіптенетін едім. Сондықтан болар, ең жақын құрбымның бірі нағыз нәзік табиғатты әйел болып шыққанына әлі күнге дейін күлкім келеді. Мен онымен Нью-Йоркте бірге жұмыс істеген кезде таныстым. Оның керемет ақылдылығы, сүйкімділігі мені бірден баурап алды және біздің әріптестеріміздің бірінің бөксесін бұлтыңдата жүріп бара жатқанын айнытпай бейнелегенде, күлкіден ішегім түйіліп қалды. Дегенмен құрбымның менен айырмашылығы – ол сауықкештерін және сұлулық салонына бірге барып, тырнақ боятқанды жақсы көреді, болашақ қалыңдықтың дірілдеген саусағына кигізілетін жүзікке сүйсінеді. Ол « қыздар » тобының сәлемдесуін кәсібилікпен орындайды: қолын жоғары көтеріп, шашын сілкіп тастап, көзін мықтап жұмып алады, сол кезде құлаққа жан-жақтан « О, құдайым! » деген сөздер естіледі. Сол үшін біз оны Алқызыл деп атап кеттік.
Сонымен, он жылдан кейін мен Лос-Анжелесте, ал Алқызыл Нью-Йорктің шетінде тұрады, әрине, күйеуге шыққан және бірнеше баласы бар. Ол колледжде бірге оқыған ең жақын құрбысын көру үшін Сан-Диегоға алғаш рет сапарға шыққанда, қоңырау шалып, бірге баруға шақырды. Мен құлықсыз келістім. Мені алаңдатқан нәрсе жолға кететін екі сағат емес, өзім ешқашан көрмеген колледждегі қыз еді. Алқызылдан өткен « алқызыл » екенін білдім. Үшеуміздің кездесуімізде педикюр, Мег Райанның фильмдері, қалай семіріп кеткеніміз туралы әңгіме болатынын елестетіп те үлгердім. Бірақ Алқызылды жақсы көремін, сондықтан келістім. Ал Алқызылдың Сан-Диегодагы колледжде бірге оқыған ең жақын құрбысы Алқызылдың Нью-Йорктегі ең жақын құрбысымен бірге келетініне жүрегі жарыла қуанып отырған жоқ. Ол да әлеуетті эстроген бомбаны көріп, көзі шарасынан шықты, сондықтан біз екеуміздің де мачо екеніміз белгілі болғандағы қуанышымызды елестетіп көр. Бірақ бір-бірімізді сынап-мінеу қажет еместігін түсінгенде, бізді басты тосынсый күтіп тұрды. Біз ішкі күмән-күдіктің бәрін ысырып тастадық. Сол демалыста күліп, айқайлап, шыңғырып, үшеуміздің де даусымыз қарлығып қалды. Біздің сонда да сән салонына барғанымызды білсем, еш таңғалмас едім. Әйтеуір, есімде жоқ.
Шарап коктейлін тым көп ішіп қойыппын. Мен әлі күнге дейін қызойнаққа онша құштар емеспін және бұл дүниедегі жағымсыз нәрсенің бәріне таңғалу керек деп айтпаймын. Менің айтайын дегенім, егер сен бір нәрсені қатты ұнатпасаң, ұнатпауыңның себебі – осы « бірдеңе », сенің ішкі проблемаларыңның айнасы, бұл бекер емес. Жыныңа тиетін адаммен қарым-қатынас жасасаң, сен адам ретінде өсесің және өзіңді құрбан ретінде сезінуді доғарасың. Өйткені мұндай жағдай адамды өз болмысының « қисық » қырларымен күресуге мәжбүр етеді. Ешкім өзінің қиянатшыл, менмен, жасқаншақ, әдепсіз, ақымақ, жалқау т.б. Ал мұны мойындау – еркіндікке бастар алғашқы қадам. Ура! Егер адамдар біздің бойымызда жоқ қасиеттерімен жынымызды келтірсе, онда бойымыздағы мұндай қасиеттерді байқамаймыз немесе оларға онша мән бермейміз. Мысалы, сен араласатын сұмдық білгіш бір адам бар дейік. Қандай да бір шаруамен айналыса бастағаныңды айтып, аузыңды аша қалсаң, ол мұны істеп қойғанын айтады. Сен білетін барлық нәрсені ол саған дейін біліп алған. Және әлдеқайда көп біледі. Ол, әрине, сені және он шақырым радиуста тұратын әрбір адамды өзінің қаншалықты көп білетінінен хабардар етеді.
Оған жақындап кеткен сайын сен оның басын қабырғаға соғуды қиялдайтын болсаң да, бас­ка біреу оның сондай керемет, тамаша әңгімесін жалықпай тыңдап, таңғалысын жасыра алмай отыруы мүмкін. Бұл адамның сенің жыныңа тиюінің себебі – сен өзіңді бәрін білетін адам сияқты ұстайсың немесе сондай болудан қорқасың, әлде өзіңді ештеңе білмейді деп ойлайтын адамдардан жасқанасың. Біздің ақиқатымыз – осы ақиқаттағы адамдарды да қоса алғанда – біздің ойларымыздың айнасы. Бұл адамдардың бізге айтатын сөзіне де қатысты. Бойың і8о сантиметрден асса да, біреу сені үнемі қортық десе, қорланар ма едің? Сірә, сен бұл келемежге мән бермейсің, ал егер солай етсең де, оны біртүрлі санарсың. Бірақ егер сені « басеке » деп мазақ етсе және іштей содан қауіптенетін болсаң, бұл сенің назарыңды аударады. Неге зейін қойсаң, өмірде соған қол жеткізесің. Егер саналы немесе бейсаналы түрде өзіңнің кім екенің, кім болғың келетіні немесе кім болғың келмейтіні туралы белгілі бір сенімге зейін қойсаң, онда өзіңнің жаныңа осы қасиеттерді « көрсететін » адамдарды тартасың.
Сондықтан сыртыңнан пышақ ұруға бейім « досыңмен » немесе оған қарсы тұруға яки өз өміріңнен сызып тастауға тиіс қандай да бір зиянды адаммен қарым-қатынаста бол­тан кезде, оны ренжітіп алмауды ойлап, тұзаққа түсесің. Маған сенің біреумен ұзақуақыт дос болғаның, немесе оған қаншалықты өкінетінің, немесе оның саған сегіз миллион рет көмектескені, сондай-ақ оның көңілді, табысты, тартымды, шабыттандырушы, қорқынышты, тамаша немесе дәрменсіз болуы маңызды емес. Өйткені оған қарсы шығу себебіңнің бұлардың ешбіріне қатысы жоқ. Шын мәнінде, саған өзің туралы шектеулі сенімдеріңді қайта қарастыру қажет болады. Ал сен өзіңді-өзің қорғауға қатысты мәселеге тап болмау үшін басқа адамдардың алдында ақталасың. Түптеп келгенде, әңгіме олар туралы емес, әңгіме сенің өзіңе деген сенімің туралы. Сен осы қалпыңда жақсы көруге лайықтысың ба – сол туралы. Жағымсыз мінез-құлықты қолдау арқылы өзімізді қорлауға жол беру де сол импульстің нәтижесі: басқа адамдар бізге ыңғайсыздық тудырса да, біз оны солардың өздеріне қайтаруға дайын емеспіз ( қаламаймыз ). Адамның өзін-өзі жақсы көруі тұрғысынан бұл дұрыс емес, солай емес пе? Ыңғайсыздық тудыру дегенде мен жауап ретінде дәл сондай агрессия көрсетпей, олардың драмасына қатысудан бас тартуды айтамын.
Әңгіме « жанға – жан » немесе « олардың деңгейіне түсу » деген қағидада емес; әңгіме сенің жоғары « меніңді » қорғау туралы. Өзіңмен қарым-қатынаста болған адамның: сенен көңілі қалғаны; саған ренжігені; өзін бұйығы сезінгені; сені жынды санайтыны тіпті маңызды емес. Бұл керемет күш береді, өйткені сен өз ақиқатың үшін еш нәрседен аянбай, өзіңді жақсы көретін болсың, ол тек өзің үшін ғана емес, бәріне пайдалы болады. Сен өзіңе үйлесімді заттарды, адамдарды және мүмкіндіктерді үйір ете бастайсың; ал бұл өзіңе ұнамайтын, бүкіл энергияңды сорып алатын топпен араласудан әлдеқайда жақсы. Ешқашан ешкімнен өз болмысың үшін кешірім сұрама. Бәріміздің қиянатқа төзбейтін бір танысымыз бар. Ешқашан төзбейтін. Біз мұндай адамға көзіміз шарасынан шыға құрметпен қараймыз және тіпті оған өзіміздің ақымақтығымызды таңу немесе оны қателескен адам ретінде көрсетуге тырысу ойымызға да келмейді. Неліктен? Өйткені біз оны құрметтейміз және тіпті аздап қорқамыз. Біз оларды неге құрметтейміз? Өйткені олар өздерін құрметтейді. Қайткенде өзіміздің түкке тұрмайтын болжамымыз бен пайымдауымыздан арылуға және ақталуға жол бермейтін жоғары « меніміз » арқылы әлемді қуантуға болады?
ӨЗ БОЙЫҢДАҒЫ ҚҰБЫЖЫҚТЫ ТАНЫП-БІЛ Басқа адамдардың бойынан өзіңді ызаландыратын қасиеттерді байқай баста және шағымданып, айыптап немесе олардан қорғанып әуре болма, керісінше, оларды айна ретінде пайдалан. Бұл әсіресе өзіңнің қатты ашуланғаныңды байқаған жағдайда қажет. Өзіңді алдама, – өз бойыңда мұндай қасиет бар ма? Немесе барынша басуға тырысатын, мойындағың келмейтін немесе өзің аулақ болғың келетін; әлде оған кереғар әрекет еткің келетін; немесе одан өзіңе қауіп барын сезінетін бір нәрсені еске сала ма? Айналадағы ұнамсыз жайттарға ашуланба; оларға қызығушылық таныт және үйрен. ӨЗ ҚҰБЫЖЫҒЫҢНАН СҰРА Дәл қазір сені ашу-ызадан қалтыратып тұрған адамға өз бойыңдағы қандай қасиетің сәйкес келетінін анықтап алған соң, сен одан арыла бастайсың. Алдымен өзіңе өте қарапайым сұрақ қой және жылдар бойы қастерлеп келген жалған аңыздардан арыл. Мысалы, кездесуге үнемі кешігіп жүретін досыңның тағы да кешігіп келгеніне ашулансаң, бұл сенің жүйкеңді жұқартады, өйткені сен адамдардың уақытты бағалауы керектігі туралы кейбір « ақиқатты » ұстанасың.
Жағдайға басқаша тұрғыда қарап, өзіңе сауал қой: « Мен қандай жағдайда әрдайым кешігіп жүремін, немесе неге әрдайым назар аудармаймын, немесе әрдайым сенімсізбін, немесе мен қай кезде тым қаталмын немесе тым өктеммін? » Жауап алған кезде өзіңнен сұра: « БҰЛ ЖАҒДАЙ МЕНІҢ ҚЫТЫҒЫМА ТИМЕУ ҮШІН ҚАНДАЙ БОЛУЫМ КЕРЕК? » Жоғарыдағы сценарийді қолдана отырып, сен өзің ойлағандай тым қатал екеніңді байқадың делік. Бұл өте құнды ақпарат, өйткені сен енді бақытты болу үшін саған мінезіңді жұмсарту керек екенін білесің, Уилма! Жұрттың бәріне дәл сен істегендей ( әсіресе мұның қажет еместігі дәлелденген ) істесін деп талап етуді доғар. Шын мәнінде қажет болғандықтан емес, әдетке айналғандықтан, қай сәтте орынсыз талап ететініңе назар аудар. Сонда үнемі өзіңе: « Мен осыдан құтыла аламын ба? » – деген сауал қой. Біз нақты нені істеп жатқанымызды түсінгеннен кейін не үиіін істеп жатқанымызды анықтай аламыз, содан кейін сол бағытта жалғастыру немесе тоқтату туралы шешім қабылдауға болады. ОСЫНДАЙ БОЛҒАННАН МЕН НЕ ТАБАМЫН? Егер сен осы қисынға ілесетін болсаң, қаталдығыңнан табатын пайдаң – ешқашан кешікпейсің, жұмысты әрқашан уақытында істейсің және т.б.
Бірақ қаталдықтың да жағымсыз тұстары бар: бәрін өз талабың бойынша істеуге мәжбүрлей отырып, адамдарды қорқытасың; басқа біреу қателік жасаған кезде сенікі әрқашан дұрыс; әрқашан бәрін бақылауда ұстауың керек және т.б. Бұл мінез-құлық үшін жалған марапаттан бас тарту арқылы оның не екенін көре аласың. Егер бұл пайдалы болмаса, бас тарта аласың. ОСЫНДАЙ БОЛМАСАМ, ӨЗІМДІ ҚАЛАЙ СЕЗІНЕР ЕДІМ? Жоғарыда аталған келеңсіз мінез-құлықтан арылудың ең жақсы тәсілінің бірі – « Егер мен бұдан кейін осылай істемесем, өзімді қалай сезінер едім? » деп сұрау. Тула бойыңда қандай өзгеріс бар? Сенің нұсқауыңды орындамаған нақұрыстар туралы улы ойларға толы сол кеңістікті енді не үшін пайдаланасың? Бұдан құтылғаныңның шынайылығын сезін, оны түсін және елестет; бұл кеңістіктің жоқтығына сүйсіне отырып, оны артынан бір теуіп, өз өміріңнен қуып шық. ҚОСТАЙ БЕРМЕ Не істеріңді білмейтін күрделі жағдайлар болады, біреуге шынымен көмектескің келеді, алайда көмектесу мен қостаудың арасын айыра біл. Қол ұшын бергенде не сезіндің: сені төмен тартып жатыр ма, әлде сен оны көтеріп жатырсың ба? Ол риза ма, әлде мұны болуға тиістідей қабылдай ма?
Ол сенің көмегіңді дұрыс пайдалана ма немесе оған тұрақты түрде « тағы-тағы-тағы » көмек қажет пе? Тағы бір рет. Немесе елу рет. Мұқият бол және өзің сезінген нәрсеге сенетін бол. Егер біреуге шынымен көмектессең және ол осы мүмкіндікті пайдалана қалса, сен риза боласың. Егер сен оның айтқанын істей берсең, ауыртпалықты, үмітсіздікті сезінесің және ақырында зығырданың қайнайды. Құлап жатқанды тепкеннің жақсылығы болмаса да, үнемі құтқара берсең, ол ешқашан орнынан тұрмайды. Ол не үшін тұруы керек? Оның жанашыры және демеушісі сен бар емессің бе? Сүйіспеншілік салқындау болса да сүйіспеншілік күйінде қалады. ЖАҒЫМСЫЗ АДАМДАРДАН ҚҰТЫЛ Өзіңді басқаруға қанша тырыссаң да, кешірім жасауға қанша ұмтылсаң да, қолыңнан келмейтін жағдайлар болады. Ал кейбір адамдардың жанында жүргеннің өзі көңіліңді түсіретіні бар. Ондай адаммен бірге кофе ішкенше, мың түйенің бүргесімен алысқан жақсы. Мақсат – сенің қанша азапқа төзе алатыныңды сынауда емес, өзіңді үйретуде, жақсы көруде, дамытуда. Сонымен, басқалардың жағымсыз мінез-құлқын қалай жеңуге болатынын түсінумен бірге, олардан қалай құтылуға болатынын түсіну де маңызды.
Әсіресе олар әдетке айналған өзімшіл, қатыгез, айыптауға бейім, теріс ықпалды, қызғаншақ, шектен шыққан әсірелегіш, айла-шарғышыл, жылауық, пессимист немесе жануарларға қатыгез болса, олардан аулақ болған жөн. Мұны былай істеу керек: АЛДЫМЕН ОЙЛАНЫП АЛ Жоғарыда айтылғандай, күресінге итеріп тастау керек адамдар көбінесе өзіміз жақсы көретін немесе, ең болмағанда, лайықты қасиеттері үшін сыйлайтын адамдар болып шығады. Осылайша дұрыс істейін десең, ескі кінәң кедергі келтіруі мүмкін. Сондықтан мықты бол. Мұны оларға жасалған жамандық емес, өзіңе жасалған жақсылық деп біл. Олардың деңгейіне түсіп кетпей, өзіңнің жоғарырақ болуға ұмтылуың саған олардан құтылуға күш береді. ЕНДІ ҚҰТЫЛУ ТҮЙМЕСІН БАС Есте сақтау керек тағы бір маңызды нәрсе: бақшаңды арамшөптен тазартқан кезде олардың уайым-қайғысына араласпа. Ештеңені талқыламауға тырысып, кіндік бауды мүмкіндігінше жылдам және оңай кесіп таста. Егер ол адам сенің сезіміңе соншалықты немқүрайды қараса, одан өзіңнің қашық болғаның дұрыс, ал ол өзінің оқшаулануынан күдіктенбеуі де мүмкін. Мұндай адамдармен қарым-қатынасты тоқтату туралы сөйлеспек ойың болса, пікірталас өмір бойы жалғасуы мүмкін. Кенет жұмысы өте көп адамға айналып, ештеңе түсіндірместен оны елемеуге тырыс.
Ол неғұрлым қатты ашуланса, соғұрлым күтпеген жұмыс көбейе түседі. Егер әңгімеден қашып құтылу мүмкін болмаса, есте уста: сен араласпау туралы шешім қабылдап қойғансың, сондықтан шешіміңді онымен бірге ( немесе оның мәселелерін ) қарастыруға тырыспа. Бұл қарым-қатынас саған сәйкес келмейтінін және ұнамайтынын, сондықтан оны тоқтатуды жөн көргеніңді ғана айт. Себебі бұл жерде талқылайтын ештеңе жоқ. Бәрі өзіңе қатысты екенін айтып, оның ойлануына немесе дауласуына жол берме. ӨЗІҢДІ ЖАҚСЫ КӨР Ақталуға сылтау іздеме, бұл дұрыс және іркілме. ЖАЙЛЫ ӨМІР Осында болу қандай тамаша. Қайда болса да тіршіліктің өзі тамаша. Кит Ричардс, рок құдайы және гитарист Менің 22 жасар мысығым бар. Сондай-ақ 87 жастағы әкем бар. Мысығым мен әкемнің ортақ бір мықты қасиеті бар – олар менің бүкіл назарымды өздеріне аударуға және әлемдегі кез келген басқа тіршілік иелеріне қарағанда, өздеріне мейірімдірек болуға мәжбүрлеуді жақсы біледі. Шамамен бір жыл бұрын мысығымның жақын арада өлетінін түсіндім. Оның денесіндегі барлық майы кенет қарын тұсына жиналып, жүріп бара жатқанда желін тәрізді теңселіп, омыртқа сүйектері әркелкі шошайып, майлары қайда кеткенін түсінбей есеңгіреп жүрді.
Міне, сол күннен бастап күн сайын жылап қоштасатын болдық, оның тостағанында мысықтарға арналған қымбат тамақ пайда бола бастады. Әкеме келетін болсақ, жиі телефон шалатын болдым, туған қалама жиі ұшып барып жүрдім, енді мен оның барлық әзіліне ызалана күлемін, сол арқылы мен оның қамын ойлап алаңдаудан гөрі оны менің амандығым туралы көбірек алаңдауға мәжбүрлеймін. Күнтізбелік есеппен екеуі де өте кәрі болғанымен, сергек жүретіндерін қуана хабарлаймын. Әкем аптасына бір рет теннис ойнайды және менің кім екенімді әлі күнге дейін ұмытпаған, ал мысығым ашылған қаңылтырдың сықырлаған дыбысын естігенде бұрынғысынша жүгіре жөнеледі. Екеуіне қарап отырып мынаны ұқтым: Сен жақсы көретін жаратылыстар, сен жақсы көретін заттар және сен сүйетін өмір туралы айтатын болсақ, әлі де мүмкіндік бар кезде оларды сүйіспеншілікке бөлеуден асқан маңызды іс жоқ. Егер сен осыны істегің келсе, қолың босаған кезді немесе бай болғаныңды, немесе « дайын » болғаныңды, сондай-ақ 20 фунт салмағыңнан арылатын кезді күтпе. Қазір баста. Біз ешқашан қазіргідей жас болмаймыз. Жақындарыңа мүмкіндігінше жиі бар. Әрбір барғаныңды сенің олармен соңғы кездесуіңдей қабылда және солай әрекет ет.
Олар кейде сені қажытып жіберсе де, бәрібір оларды жақсы көр. Егер көзқарастарың келіспей қалса, келісімге кел. Ұсақ-түйек ақымақтықпен алданып, жүрегіңнен орын алған адамдарды қуанту мүмкіндігінен айырылып қалма. Өмірден өз орныңды әлі таппасаң, іздеуді жалғастыра бер. Өзіңе ең тамаша дос секілді қара. Сол керемет адамға, яғни өзіңнің бар екеніңе қуан. Өзіңе және өз арманыңа ешкімнің зиян тигізуіне жол берме және өзің де зияныңды тигізбе. Өмірің дәл қазір өтіп жатыр. Уақытыңды қалғып-шұлғып босқа өткізбе. ӨЗІҢДІ ЖАҚСЫ КӨР Оған әзірге мүмкіндік бар. V БӨЛІМ. ҚАЛАЙ МЫҚТЫ АДАМ БОЛА АЛАМЫН 23-ТАРАУ. ҚҰДІРЕТТІ ШЕШІМ Өзіңе жауапкершілік алмайынша, тартынасың, кері шегінуге бейім боласың, жұмысың үнемі өнбейді. Ал жауапкершілік алған күннен бастап көрегендік тe қадам жасайды. У.Х. Мюррей, зерттеуші, альпинист, жауапкершілігі мол адам Генри Форд алғаш рет V-8 моторын ойластырған кезде, ол барлық сегіз цилиндрдің бір блокта болғанын қалаған екен деген әңгіме бар. Мен мұның нені білдіретінін білмеймін, бірақ инженерлердің: « Есіңізден адасқан шығарсыз! » – деп айқайлауына қарағанда, талап тым жоғары қойылғаны анық.
Форд оларға бәрібір солай істеуді бұйырады, ал олар күңкілдеп жүріп жаңа қозғалтқышты жасауға кіріседі, бірақ кейін оның мүмкін емес екенін айтады. Уәждерін асықпай тыңдап алған Форд қанша уақыт алса да, жалғастыруды бұйырады. Ол: « Сендер ма­ран менің қалағанымды әкелмейінше, жүздерінді көргім келмейді », – десе, инженерлер: « Оны істеу мүмкін емес! » – дейді. Форд та қоймайды: « Оны істеуге болады – істейсіңдер! » Инженерлер: « Бұл мүмкін емес », – дейді. Форд: « Мүмкін! » – дейді. Инженерлер: « Еш мүмкін емес », – дейді. Форд: « Жоғалыңдар! » – дейді. Сөйтіп, олар бір жылға жоғалып кетеді. Бірақ... ештеңе шықпайды. Бір күні олар Фордқа қайта оралады, көз жастарын сығып, бір-біріне саусақ шошайтады, шаштарын жұлады. Қысқасы, Форд айтқанынан қайтпайды. Содан күндердің күнінде зертханада Фордтың есімі айтылған сайын инже­нерлер оны бір сыбап алуға жеткен кезде шешім табылады: сегіз цилиндрді қозғалтқышты V әрпі тәріздес етіп орнату идеясы туады. Нағыз шешім қабылдау деп осыны айтады.
Шешім шынымен қабылданғанда, іске барыңды саласың және жолында не кездессе де, тек мақсатыңа қарай жылжуды жалғастырасың. Ертелі-кеш, әйтеуір, бірдеңе сөзсіз пайда болады, сондықтан шешім қабылдау өте маңызды: бұл әлсіз адамның қолынан келе бермейді. Іс тым қиынға айналса немесе тым қымбатқа түсіп жатса, немесе сен өзіңді түк білмейтін топас етіп көрсетуден қауіптенсең, ешқандай шешім қабылдамаған болсаң, әрине, кері шегінесің. Егер осындай қиындықтар болмаса, әлемдегі адамның бәрі өзінің керемет өміріне ғашық болар еді. Біз көбінесе шешім қабылдаған тур көрсетеміз, ал іс жүзінде әрі қарай бұлай жалғасуы мүмкін емес екенін сезінгенше шешім қабылдауға тырысу үстінде ғана боламыз. Генри Форд тіпті мектеп бітірмеген, алтыншы сыныптан шығып кеткен, бірақ енді, міне, ол әлемдегі ең мықты инженерлер тобына басшылық етеді, есі ауысқан адам сияқты мүмкін емес нәрсені дәлелдеуге қаншама уақыты мен ақшасын жұмсады. Форд шешімінен айныған жоқ. Ол өзінің түйсігіне сенді. Және басқалардыңтаяз ойына емес, өзінің мақсат-мұратына сенді. Ол ойындағы қозғалтқышқа қол жеткізем деп шешім қабылдады және оны ештеңе тоқтата алмады. Сондықтан шешім өте маңызды.
Егер сенің бір идеяң болса және оны іске асыру үшін саған өзіңнен « жақсы білетін » бір топ адамға қарсы тұруға тура келсе, саған қарсы айтылған барлық дәлелге қарамастан, айтқаныңды орындауды талап етуде өз ұстанымыңнан айнымас па едің? Немесе жаңа бизнес бастау үшін саған ондаған мың доллар қажет болса, ал сен қарыз сұрай алатын жалғыз адам эр Рождество сайын көріп жүрсе де, сенің атыңды ешқашан есіне түсіре алмайтын ерекше бай көкең болса, одан қарыз сұрай аласың ба? Немесе өзіңнің май басқан денеңнен, тартымсыздығыңнан және келіссіз тұрпатыңнан зардап шегіп келесің, ал спортзалға баратын жалғыз бос уақыт – аязды қыстың таңғы сағат бесінде делік. Жылы төсектен тұрып жаттығуға барар ма едің? Егер мақсатыма жетемін деп шешім қабылдасаң, не қажет болса да істейсің. Егер жай ғана цаласаң, бірақ нақты шешім қабылдамаған болсаң, онда басқа бүйіріңе аунап түсесің де, осы өмірдің өзі жақсы екеніне өзіңді сендіре бастайсың. Дәл осындай сәтте сенің өз тілек-қалауыңмен және Энергия Көзімен байланыста болуың, сондай-ақ әлі көзге көрінбейтін нәрсеге деген мызғымас сеніміңнің болуы өте маңызды.
Талай рет керемет идеялар пайда болады және олар я идея күйінде қалып қояды, я бізді бейтаныс сүрлеуге итермелейді. Егер бізде – біз молшылыққа толы Ғаламда өмір сүреміз, біз кереметпіз, ғажаппыз және сүйіспеншілікке лайықпыз деген ақиқатпен берік байланыс болмаса, егер біздің өз ойымызға, ойымыздағыны көрмей тұрып, жалынды тілегіміз бен өшпес сеніміміз болмаса, онда біз өзіміздің және басқалардың қорқынышының құрбаны боламыз. Уинстон Черчилль тамаша атап өткендей, « жетістік дегеніміз – бұл сәтсіздіктен сәтсіздікке дейін ынта-жігеріңді жоғалтпай жету ». Тау шыңына маңдайы тасқа тимей ешкім шыға алмайды. Айтпақшы, Генри Фордтың ойы мен алғашқы автомо­биль империясын құру туралы әрекеті іске аспай қалады. Содан соң ғана ашулы инженерлер сегіз цилиндрлі қозғалтқыш жасауды тапсырады. Сол уақытта ол сәтсіздіктен кенде емес еді, бірақ оның өзіне және өзінің мақсат-мұратына деген сенімі соншалықты күшті болды, « нағыз жолы болмаушының өзі » екеніне көп дәлел барына қарамастан, сенімінен айныған жоқ. Осылайша бар заманның ең табысты кәсіпкерінің біріне айналды. Уақытша сәтсіздік – бұл сынақ. Барлық ұтқыр жігіттер оны бастан өткерген. Майкл Джордан мектептің баскетбол командасынан талантсыздығы үшін қуылған.
Мектеп бітірмеген Стивен Спилберг кинематография колледжіне үш рет түсе алмаған. Мұғалімі « ештеңені үйрене алмайтын топас » деп атаған Томас Эдисон электр шамын жасап шығарғанға дейін тоғыз мыңнан астам эксперимент жасаған. Honda Motor компаниясының негізін қалаушы Соитиро Хонда Toyota компаниясына инженер болып жұмысқа тұра алмай, өз компаниясын құрды. Бетховенніңұстазы оныңталанты жоқекенін, нақтырақ айтсақ, одан композитор шықпайтынын айтты. Бетховен бұл сөзді естімей қалды. Фред Смит Йельде оқып жүргенде өзінің жедел жеткізу қызметі жөніндегі үлкен идеясы туралы мақала жазды. Және ол үшін « үштік » баға алды. Кейінірек ол FedEx ком­паниясын құрды. Нағыз және жалғыз сәтсіздік – бастаған ісіңді тастап кету. Қалғанының бәрі қарапайым ақпарат жинау. Жасыратыны жоқ, егер сен бір нәрсені қатты қаласаң және оған жетемін деп шешсең, солай болады. Сен мұны бұрын істегенсің, яғни салмақ тастадың, жұмысқа тұрдың, үй сатып алдың, жағымсыз әдеттен бас тарттың, дене шынықтырумен айналыстың, біреуді кездесуге шақырдың, алдыңғы қатардан билет алуға шығындандың. Сен осындай әрекеттерді кез келген, тіпті қазір қолыңда жоқ деп санайтын нәрселермен де істей алатыныңды есте сақта.
Дүниеде сен армандағандай өмір сүріп жүрген адамдар жеткілікті және олардың көпшілігі дәл сендей керемет және талантты емес. Кім өз мақсатыма жетем деп шешім қабылдаса, кім өзінің ежелгі сылтауларына құлақ аспаса, кім нашар әдеттерін өзгертіп, іске кіріссе, табыстың кілті соның қолында. Ал сен мұны былай істей аласың: 1. ЖАН-ТӘНІҢМЕН ҚАЛА Сенің шешіміңнің сыртында он тонналық горилланың күшіндей ықылас-тілек тұруы қажет, әйтпесе қиындық басталған бойда сен бас тартасың. Бұл шылым шегуді қойдыру үшін гипноздаған адамдар сияқты, ал олардың мүлдем қойғысы жоқ; немесе темен қарағанда өз аяғын көруден гөрі пиццаға қарағанды көбірек ұнататын, бірақ салмақ тастауға тырысатындар секілді. Ештеңе шықпайды. Бір-екі ай бұрын мен сонша бір барғым келмесе де, бір апта бойы йога сабағына сүйретіліп бардым. Ақшаны төлеп, төсенішке отырдым және нұсқаушы бізде кімнің жарақаты бар-жоғын сұрағанда, өз қолымды көтергеніме таңғалдым. Содан кейін мен сынған иығымнан гипсті жақында алғанын, оған күш салуға болмайтынын түсіндірген өз даусымды естідім. Мен ересекпін. Жұмысы өте көп адаммын. Осы сабаққа ақша жұмсадым, соған қарамастан, оған қатыспау үшін өтірік айттым.
Мен осы йога сабағында кілемшеде тыныш ұйықтап, нұсқаушы маған қарап қалса, « ауырсынып тұрғандай » кейіп көрсету үшін барымды салдым. Қандай топастық десеңші. Егер сен мақсатыңа жету жолында күрделі кедергілерді жеңемін деп шешсең, жай ғана қалағаныңнан түк шықпайды; ұмтылып жатқан мақсатыңа барынша риза болуың және одан тістесіп айырылмауың керек. Саған не істеу керек екеніне емес, шын мәнінде не істегің келетініне адал болу үшін батылдық керек, оған сенің қолың жететініне сену және оған ұмтылу қажет. ҮЗДІК БОЛ « Шешу » деген сөз « кесіп тастау » дегенді білдіреді. Сондықтан бұдан адамдардың көбі қатты қорқатынына таңғалмаса да болады! Қате шешім қабылдаудан қорқудың күштілігі соншалық – кейбіреулерде мынадай әдет пайда болады: а ) күмән мен қорқыныштың салдарынан көп ойлану, содан кейін « шешім » қабылдауға өзіңді мәжбүрлеп, оны қайта-қайта өзгерту; ә ) ыңғайсыздықтан құтылып, қарғыс атқыр істі жылдам аяқтауды мақсат еткен соң, ойланбай, сезінбей асығыс шешім қабылдау; б ) бірін тандаса, екінші мүмкіндіктен айырылып қалудан қорқып, не ештеңе істемеу, не барлығын бірден істеуге тырысу, яғни олар бірден бәрінен айырылудың ең сенімді екі жолын таңдау.
Ақырында, олар ешқашан шешім қабылдамайды, себебі бұрыс шешім қабылдағысы келмейді. Таңғалдырарлық! Шешім қабылдау – еркіндік. Шешім қабылдамау – азап. Шешім қабылдамау – бәрі түсінікті әрі қауіпсіз үйреншікті аймақта қалудың ең танымал айласының бірі. Сондықтан табысты адамдардың ортақ қасиеті – шешімді тез қабылдау, бірақ баяу өзгерту. Егер жалтақ болсаң, шешім қабылдаудан қашқақтайтын болсаң, шешім қабылдаудың шебері болу үшін ұсақ-түйек мәселелерді шешу арқылы жаттыққан пайдалы. Мейрамханада тамақтанған кезде мәзірді зо секундқа дейін тандауға өзіңді мәжбүрле. Тандау жасалған соң сенің ойлануға немесе тапсырысты өзгертуге құқың жоқ. Интернеттен ең жақсы сарымсақ сығушы құралды 20 ми­нут ішінде іздеп тауып, сатып ал. Супермаркет сөрелеріндегі тауарды ю секундқа жеткізбей таңда. Жол үстінде машинаның жарығынан кермарал секілді тас болып қатып қалатын әдетті таста, өзіңнен жылдам және қатаң таңдау жасауды талап ет. Егер саған әлдебір шешімге бір түн уақыт қажет болса, немесе біраз уақыт ойлануды қажет ететін адам болсаң, мерзімін белгіле. Шешім қабылдамайынша, сұрақты ашық қалдыруға тәуекел етпе, өйткені қырық жылдан кейін, мүмкіндік әлдеқашан өтіп кеткенде оянуың мүмкін.
Шешім қабылдауға қаншауақыт кететініне назар аудар ( бір түн, апта, ай ); осы мерзім ішінде үлгеруді өзіңнен талап ет. Егер сен лезде шешім қабылдауға бейім болсаң, өзіңді түйсігіңе бейімдеуге және оның айтқанына толық сенуге үйрет ( бұл жерде сана айғайлап жатса да қарама ). Тыныштал, тыңда, жауапты сезін және бірінші айқын импульске сәйкес әрекет етуді үйрен. Кім болсаң да, өтінемін, шешім қабылдауды білмеймін дегенді доғар. Өз сөздігіңнен « мен білмеймін » деген сөз тіркесін өшіріп, оны « мен не істеу керегін жақын арада түсінемін » деген тіркеске ауыстыр. Жылдам, дұрыс шешім қабылдайтын адам боламын деп шеш. Сонда, әрине, боласың. САУДАЛАСПА Мен темекіні тастаймын деп шештім, бірақ « бір тал кішкентай темекіден зиян болар деймісің? » деген ой келгенде, бәрі босқа кетті. Біздің шешіміміз су өткізбеуі керек, өйткені сылтаулар біздің шешіміміздегі кез келген жарықшаққа кіріп кете алады, ал сен көзді ашып-жұмғанша сол шалшықта отырғаныңды көресің. Шешімді саудаға салма: олар талқыланбайды. Ескі сен, яғни мықты боламын деген шешімді әлі қабылдамаған сен, өткен шақта қалып қоясың.
Осы шақта болуға тырыс, тіпті бір сәтке де шегіну туралы ойға жол берме. Тек жаңарған өзің жайлы ойла. Шешімнің мәні – уақытты жоғалтпай алға жылжу және уақытты артқы есікті іздеуге сарп етпеу. Маған былай ойлаған көмектесті: « Мен үйге барып, жылқыны ұйықтатып тастайтын дәріні иіскеймін бе, жоқ па деп саудаласпайтыным сияқты мен қазір үйге барып, темекі шегем бе, жоқ па деп саудаласпаймын ». Мен жылқы ұйықтататын дәріні қолданбаймын. Енді темекі шекпейтіндіктен, темекі шегу туралы сөйлеспеймін, өйткені мен темекі шекпеймін. ТАБАНДЫ БОЛ Мен бір кездері кәсіпкерлерге арналған журналда жұмыс істедім, ондағы менің міндетім табысты кәсіпкерлерден сұхбат алу еді. Мен « табыстың сыры неде » деп сұраған сайын, олардың басым көпшілігі « табандылықта » деп жауап беретін. Қайтпайтын, берілмейтін соңғы сарбаз бол. Кедергі, сылтау, қорқыныш пен күмәннің бәрін күреспен жеңген кезіңде, олардың ақырында « Сен бе? Тағы да? Жарайды, айтқаның болсын, енді тек тезірек жоғал! » деген сөзді айтуға ғана шамасы келеді. Арманның дүниеге келуі – бұл босанумен тең.
Идеяға жүкті болу – бұл жағымды жаңалық, содан кейін сансыз қорқынышқа тап боласың, толқисың, армандайсың, жоспарлайсың, жүрегің айниды, өсесің, өзіңді жындымын деп ойлайсың, әдемімін деп ойлайсың, толасың, тұрпатың өзгереді. Осылайша өзіңді-өзің танымайтындай жағдайға жеткенше осының бәрінен өтесің. Іс барысында сен құсығыңды тазалап, ауырған арқаңды уқалайсың және бойыңдағы гормондар ойынын байқаған барлық адамнан кешірім сұрайсың; бірақ аяғына дейін шыдайсың, себебі сен дүниеге әкелетін сәбиіңнің нағыз бомба болатынын білесің. Сосын, ақырында, туннельдің шетіндегі жарықты көргенде босану басталады. Ішкі ағзаларың қиналады, қысылады және сені « с » әрпіндей бүктетіліп, аласұруға мәжбүрлейді, ал сен терең тыныс аласың, дұға етесің, ұрсасың, енді бұдан артық ауырсыну болуы мүмкін емес деп ойлаған сәтіңде денеңдегі кішкентай тесіктен нәрестенің басы қысылып шыға бастайды. Сөйтіп, нағыз ғажайып пайда болады. Өзгеріп, жаңа өмір бастау үшін сенде ғажайыптарға және өзіңе деген сенім болуы керек. Сенім қорқыныштан жоғары тұруы қажет.
Дүниеге келу процесі қаншалықты оңай немесе қиын болса да, сен құлауға, тұруға, ақымақ болып көрінуге, жылауға, күлуге, хаос орнатуға дайын болуың керек, алайда мақсатқа жеткенше тоқтамауың қажет. Қандай жағдай болса да тоқтама. ӨЗІҢДІ ЖАҚСЫ КӨР Кез келген нәрсені істей аласың. АҚША – СЕНІҢ ЕҢ ЖАҚЫН ЖАҢА ДОСЫҢ Тозығы жеткен баспана, түкке тұрмас тиынға Бойдағы бар күшімді аямай еңбек еттім мен. Естігенде таңғалдым: шын жүректен дайын ең О, өмірім, төлеуге, не сұрасам да егер мен. Беймәлім автор Көп жыл бұрын Лос-Анжелесте бұрын-соңды өмірімде көрмеген нөсерлі дауыл соққан еді. Шамамен қырық күн, қырық түн бойы аспанның көзі бір ашылмай-ақ қойды. Өзендер арнасынан асып кетті. Қырға салынған үйлер сырғып түсіп, құлап жатты. Дүниедегі ең сәнқой қаладағы тұрғындар ұйпа-тұйпа, алқам-салқам болып шыға келді. Мұндай жаңбырда төбесі тесік, пеші жоқ, артқы терезесіне скотч жапсырған, алдыңғы дөңгелегі үш күн сайын жарылатын 23 жыл болған ескі кабриолетке мінбек түгілі, ешқайда шыққың да келмейді. Ұзақ уақыт бойы жаңа көлік іздедім, өзіме ұнайтын немесе қолым жететін ештеңе таба алмадым.
Алайда қоқыс салатын дорбаны астыма төсеп, жаңбыр ішке барынша кірмес үшін, есіктегі тесікті ескі футболкамен тығындап, машина ішіне жиналған шалшықта отырып супермаркетке бара жатып, « сатып алуға көлік іздеуді жылдамдатпасам болмайды » деп ойладым. Ол кезде ақшам көп болмаса да, жеке бизнесім бар еді, оны дамытуға тырыстым. Мәселе мынада еді: мен тұралап қалғанымды сезсем де, егер мен бағаны көтерсем, барлық тұтынушымнан айырылып қалам, сәйкесінше өзімді құрметтеуден қалам деп қорықтым. Мені ашкөз доңызға немесе алаяққа теңейтін шығар деген де ой келді. Мен сондай-ақ тәуекелге барып, бизнесімді кеңейтсем, оны басқара алмай қаламын ба деп ойладым. Маған біраз адамдарды жалдап, өзім жек көретін істермен айналысуға тура келеді, қолым босамайтындықтан ешқайда бара алмайтын боламын, осылайша зерігіп, компьютерге байланып өлемін, барлық ләззат пен еркіндік маған артқы айнадағы көріністен қол бұлғайды, мен оларды енді ешқашан көрмеймін және сол сияқты... Мен мұндай жағдайға жеткен себептерім туралы тағы төрт бет жазып, қайда тұралап қалғанымды түсіндіре аламын; бірақ, шын мәнінде, менің көлігіме ұқсас көлік мінетін адамның деңгейінде жүргенімді айтсам жеткілікті болар.
Жаныма қатты бататыны – менің бағытымдағы барлық жол белгісі « кедей », « надан » және « топас » деген сөздермен қарсы ал ғанымен, жүрек түкпірінде мен бұдан ӘЛД ЕҚАЙДА зор нәрсеге қабілетті екенімді сезетінмін. Осылайша артық ақшам болмаса да, мен Audi салонына барып, су жаңа « Q5 » айдап көрдім де, былғарымен қапталған премиум автомо­биль туралы менеджерді сөйлетіп қойдым. Ал өзім іштей « Менің кім екенімді білесің бе? Мен өзімнің Honda-ма. Бірақ менің жүрегімде басқа нәрсе барын сездім: әңгіме жай көліктен әлдеқайда жоғары нәрсе туралы еді. Әңгіме қолы жеткен нәрсені алатын адам болып қала бермей, ақырында, өзі қалайтын нәрсені жасап ала­тын адамға айналу туралы еді. Бұл байыпты мәселе еді! Менің бір жақ бөлігім өсуден қорқатын, екінші бөлігім болса жарылып, үлкейгісі келетін; сондай-ақ көлік десе, ішкен асымды жерге қоятындықтан, бірнеше апта бойы мені қандай көлік сатып аламын деген сұрақ қинады.
Ең соңында мен екі түрлі көлікке тоқтадым: Honda CRV – жол талғамайтын тамаша кішкентай көлік, ерекшелігі төмендегідей: Бензин шығыны аз Төбесінде люк бар Іші кең Жүрісі жайлы Орташа стерео Жүргізу салыстырмалы түрде оңай Бағасы қолайлы Немесе: Audi Q5 – төрт дөңгелекті майлы сыбаға, ерекшелігі төмендегідей: Бензин шығыны аз Төбесі түгел ашылады Кең, толық, ұзын бойлы достарың сыяды Орындықтары былғары Ғажап стерео Есігін ашқанда періштелер ән салады сем, тартымды, қымбат, таңғаларлық Мен Honda сатып алуға сәл-ақ қалдым, бірақ оның ішіне он рет отырып, жүргізіп көрдім, менің таңдауым осы екеніне өзімді сендіруге тырыссам да, ығыр қылатын ақиқаттан арыла алмадым: маған басқасы ұнайды. Honda сатып алу қисынды қадам болар еді, бірақ жайлылық аймағымның екінші жағында мені шытырман оқиға, шынайы махаббат және жаңа өмір салты күтіп тұрғанын түсіндім. Осы жайлылық аймағын жарып өту, міне, мен қазір сол туралы айтқым келеді. Audi сатып алар алдында түн ортасында айқайлап оянуым керек еді, өйткені оның құны жүрекке жедел операция жасау керек десе ғана төлеуге ( сәнді көлік үшін емес ) келісетін сома болатын.
Бірақ оны сатып алған соң мен нәресте сияқты ұйықтайтын болдым. Өйткені оны сатып алам деген шешім – өзімді кем сезінуді жеңемін, қалағанымның бәріне қол жеткіземін, ақша табуға қабілетті адам боламын деген шешім еді. Мен бірден Audi-дің ақысын тұтас төлеудің жолын таптым, ал Honda сатып алсам, әлі де төлей алмай қиналып жүретін едім. Өйткені мен бұрынғысыншатәуекел етпес едім, бұрынғысынша артық ақшаға қол жеткізе алмайтыныма, қалаған нәрсеме қол жеткізу үшін қиындықтарға тап болатыныма тура келетін адам екеніме, өз шегарасынан аттап өте алмайтын және « өзіме қол жетпес » нәрсені ала алмайтын адам екеніме сеніп жүре берген болар едім. Өз мүмкіндігіңнің шегарасын кеңітсең, және сол үшін күресуге бел бусаң, мақсатқа жеткізу құралдары саған есігін ашады. Мен бар ақшаңды босқа жұмсау туралы айтып отырған жоқпын. Мен өмірдің барлық саласында не нәрсеге қолың жететіні туралы өз түсінігіңді кеңейту жөнінде айтып отырмын. Бұл тарауда мен шынымен қалаған нәрсеге ие болу үшін қанша ақша керек деп санайсың деген мәселеге тоқталамын. Қазіргі уақытта шотыңда ақшаң бар ма, жоқ па, – бұл мүлдем маңызды емес ( сол жаңа көлік сатып алғанда менде де ақша болмаған ).
Ірі ойынға дайын болған кезде, яғни ортан қол жумысты тастауға, өз бизнесіңді бастауға, үй сатып алуға, балаларыңды жеке мектепке беруге, жаттықтырушы жалдауға, үй жинаушы жалдауға, жаңа матрас сатып алуға және т.б. Егер есепшотыңда ақша пайда болмайтынына ғана емес, өзің көп ақша таба алмайтын адам екеніңе сенімді болсаң, мұны істеу өте қиын болады. Өміріңді өзгерту үшін өзіңде бар ақшаны жұмсауға, несие алуға, бірдеңе сатуға, досыңнан қарыз алуға не­месе оны басқа жолмен табуға тура келуі мүмкін. Мұның бәрі ақырын жүруді үгіттейтін тәрбиемен келген, санаға сіңген сенімге қайшы келеді, өйткені жауапкершілігі бар адам қарызға батпайтынын білеміз. Әңгіме еңсеңді тіктеп, жаңаша өмір сүруді бастап кетуді өзіңнен талап ете отырып, өзің жан-тәніңмен қаалайтын жаңа әлемге сеніммен секіру туралы. Сәнді Көліктер Еліне бар күшіммен секіріп жеткенімде, мен миллиондап ақша таба бастадым, әлемді жиі аралайтын болдым, үшінші кітапты жазуға ұсыныс алдым, өзім немқұрайды қарамайтын қайырымдылық істерге ірі көлемде садақа беруге мүмкіндік пайда болды және клиенттерімнің де соған қол жеткізуіне көмектестім. Әңгіме мынада.
Ақша табудағы басты мәселе тек ақша емес, салмақ тастау арықтаудан басталмайды, жар іздеудің мәселесі жар табу емес. Әңгіме сенің кім болатыныңда және өз мүмкіндігіңе сенуде. Ақша – бұл валюта, ал валюта – энергия. Біз энергияға толы Ғаламда өмір сүреміз дедік. Ғаламымызда молшылық және онда сен қалағанның бәрі бар. Осының бәрін ( оның ішінде ақша да бар ) саған беру үшін дәл қазір ғалам түйсігің мен энергияңның өзгеруін күтіп отыр. Ақша да ( кез-келген нәрсе сияқты ) энергия; егер қарсыласпай жоғары жиілікте өмір сүрсең және іс-әрекетің дұрыс болса, қалаған ақшаңды таба аласың. Ақша табу үшін жұмыс істеу керек екенін бәріміз білеміз, мұны бізге өмір бойы үйретеді. Бірақ өз энергиямызды өзіміз ұмтылатын қаржылық молшылықпен үйлестіруді ешкім үйретпейді. Қысқасы, сен өзің мақсатыңа жеткендей әрекет ет. Өмірде жолы болмағандармен және ақша жоқ деп үнемі жылап жүретін адамдармен араласпа; сөздік қорыңнан « мен істей алмаймын » деген сөзді алып таста; не қалайтыныңды елестетіп, мақсат қой және өзіңнен арманыңдағы өмірге лайықты адамға айналуды талап ет. Біздің ақшамен қарым-қатынасымыз оны алу үшін жасайтын қадамымыз сияқты өте маңызды.
Сондықтан дүниеде өмір бойы тынбай еңбек еткен, бірақ қалағанына қол жеткізе алмаған адам өте көп. Саған таныс болып көрінуі ( көрінбеуі де ) мүмкін шағын монолог: « Сәлем! Бірге көңіл көтерген саған да қызықты болар деп ойлаймын. Тоқта-тоқта, сен не айтып кеттің? Барлық зұлымдықтың тамыры менен бастау алады деп ойлайсың ба? Бұлай ойлауға қалай дәтің барды? Аузыңды ашсаң болды саған мен жетіспей тұратынымды айтасың. Сен маған ұқсайтыныңды мойындауға қорқасың. Менен алыс жүресің дейсің маған. Маған ұқсайтын адамдарды ашкөз шошқалар дейсің. Бірақ мені көргеніңде қуанышыңды жасыра алмайсың. Сондай-ақ менің саған келгенімді қалап, көп еңбектенесің. Алайда мен сенің көңіліңді үнемі алаң етемін. Сондықтан сен маған жуысқың келмейді. Сен үшін не істесем де, бұл әрдайым жеткіліксіз. Бәрі өліп кететіндей әрекет етесің, ал кейде мен сені лас жезөкше сияқты сезінуге мәжбүр етемін. Білесің бе? Бәрі бітті. Сау бол, нақұрыс! » Адамдардың көпшілігінің ақшамен қарым-қатынасы шамамен осындай екенін ескерсек, мәселе ақша таба алмауда емес. Дұрысы: « Сайтан алғыр, осыдан соң одан біз не күтеміз? » – деген сұрақ қою.
Біздің көпшілігіміздің ақшаға деген көзқарасымыздың кереғарлығы сонша – ол нағыз циркке айналды, оған тек дін немесе төсек қатынасы туралы фрик-шоулар ғана бәсекелес бола алады. Бұл үшеуі де әлемге қайғы-қасірет алып келетін проблема мен уайымға және жанкешті таптаурындарға тұнып тұр. Ал егер бәрінің желігі басылып, көңілі жайланса, жыныстық қатынас, ақша және дін қуаныштың қайнар көзіне айналар еді. Біз ақымақпыз, солай ғой, ә? Өмірімізге ақшаны стреске себеп болмай, қуанышпен әкелу үшін біз бір нәрсені түсінуге тиіспіз: ақшамен қарым-қатынасты да кез келген маңызды әрі мәнді қарым-қатынас секілді түзе білуіміз керек. Оған назар аударып, қалап, тәрбиелеп, құрметтеп, бағалап және оны жақсы көру керек. Ақша тапқың келсе, ақшаға деген саналы ( немесе бейсаналы ) қорқыныш пен жеккөрушіліктен арылу өте маңызды. Мен ұзақ уақыт бойы өзімнің кедейлігімді мақтан тұттым; өмірін ақша қуып босқа өткізетін адамдарға қарағанда, өнер мен альтуризм қуып рақатыма өмір сүрген мен әлдеқайда бекзат жанмын деп ойладым. Мен қайдағы бір 50 долларға бола ешқашан керемет өмірімді құрбан етпеймін! Одан да я медициналық сақтандыруды, я тұрғын үйдің біреуін таңдармын, ештеңе етпес.
Сондай-ақ әр галлоннан үш цент үнемдеу үшін жанармай бекетіне дейін отыз квар­тал жерді артық жүріп, шегерімі бар үйіліп жатқан киімдердің арасынан керегімді іздеп, купондар кесіп алып, қай жерде тегін тамақ беретінін анықтап ( ақша табуға арнауға болатын ), қымбат уақытымды жұмсадым. Ақшаны өмірімнің болмашы бөлігіне айналдыруға ұмтылған мен, ақшасы бар кез келген адамға қарағанда, іс жүзінде ақша туралы көбірек ойланған екенмін. Мен бұл жағдайдың « не ол – не бұл » дейтін қатарға жатпайтынын түсіне алмадым. Көп ақша тауып, сонымен бірге арымның алдында адалдығымды да сақтап, қызықты өмір сүріп, өнермен де шүғылданып, адамдарға көбірек көмектесіп, бұл әлемді бұрынғыдан да жарқын ету қолымнан келетін. Еһ! Тек өзімді жеңуім керек болды. Өмірді « ақшаны қалау/ақшалы болу = бір қап ашкөздік, пасықтық » теңдеуімен өлшеуді доғару керек болды. Сондай-ақ мынадай ғаламат жоспарды ойластыру қажет еді. БАЙЛЫҚТЫҢ БІРІНШІ ЕРЕЖЕСІ: ЖОҚШЫЛЫҚТЫ ЕМЕС, МОЛШЫЛЫҚТЫ ОЙЛА Бір нәрсеге ақша керек болса, біз көбінесе « менде ақша жоқ, алдымен ақша табуым керек » деп ойлаймыз.
Бұл жоқшылыққа зейін қоюға, ақша жоқ екеніне сенуге алып келеді, сөйтіп, жиілігінді төмендетіп, одан сайын кедейлене түсесің. Ал « қараңдар, мен Италияға бару үшін біраз ақша қарастырып жатырмын » десек, әлі жоқ нәрсеге деген сеніміміз күшті және жиілігіміз жоғары болады. Демек, ақша тарту қабілетіміз де күшті болады. Сондықтан көлікті сатып алғаным өте жақсы болды: бұл менің қорқынышыммен бетпе-бет келуге мәжбүр етті және сенімімді нығайтты, өйткені мен көлікті сол ақшаның бар екеніне дәлелім пайда болмай тұрып сатып алдым. Мен сонша ақшаны көріп тұрған жоқпын, бірақ мен оның бар екеніне және менікі болатынына сенемін! Бұл молшылық бәрімізге, соның ішінде саған да, нақ осы сәтте өмірің қалай болса да, жетеді. Кейбір адамдар бай болып дүниеге келеді. Олардың байланыстары да, мүмкіндіктері де мол, жақсы білім алады. Олардың кейбірі үлкен қаржылық табысқа қол жеткізсе, кейбірінің қолынан табысты болу келмейді. Ал кейбір адамдар тақыр кедей болып өмірге келеді және тас жолдың жиегінде картон қораптарды төсеніш етіп тіршілік етеді; олардың да арасында үлкен қаржылық табысқа жететіндер де және оған қол жеткізе алмайтындар да бар.
Олардың жолында ұшырасатын кедергілер мен балалық шақтағы ақшаға қатысты әсері әртүрлі болуы мүмкін болса да, табысқа қол жеткізгендерге ортақ бір қасиет бар: « осыған жетемін » деп шешкен адамның бойында « кез келген адамға айнала аламын, кез келген нәрсені істей аламын және қалағаныма ие боламын » деген сенім бар. Сенімің – қаржылық табысқа жетелейтін кілт. Қалаған нәрсеге ие бола алатыныңа, оның бұрыннан бар екеніне сен. Сосын, бар да, соны ал. Молшылық Ғаламында өмір сүретінімізді түсінген соң « егер өзіме көп нәрсе алмасам, тым үлкейіп кетпесем, әлемге лайықты боламын » деген шектеуші сенімнен арыла аласың. Үлкен ойынға араласпайынша, сенің сыйың өзгелерге де, өзіңе де бұйырмайды. Сен өзіңнің сүйікті музыканттарыңның гитара сатып алуға, оқуға, продюсер жалдауға, күлгін түсті платформалы етік пен сәнді тар шалбар сатып алуға немесе мектепте өміріңе мән берген әндерді жазу үшін студияға мыңдаған доллар төлеуге қажет ақша таба алмағанын елестете аласың ба?
Немесе ұшақ жасап шыққан адамдар зерттеуге, материалдарға, зауыттарға, инженерлерге, электр энергиясына және әлемді аралап саяхаттап, тропиктік жағажайларда демалып, сүйікті адамдарымызға баруға жол ашқан ұшатын тамаша машиналарды жасау үшін қажет басқа да қымбат заттарды сатып алуға қажет ақшаны табудан бас тартты ма? Өзіңде неғұрлым көбірек болса, сен соғұрлым көбірек бере аласың. Ақша бәріне жетеді. Ақша табуға өзіңе мүмкіндік берсең, жұрттың ақшасы көбейіп кетпейді; дәл сол сияқты, сен ақша тапсаң жұрттың қалтасы қағылмайды. Біреуді алдап-сулап ( уәдеңді орындамасаң немесе бермесең ) тауар немесе қызметіңді сатып, ақша тапсаң немесе басқа бір жолмен зиян келтірсең – бұл өзіңнен жерінетін жалғыз себеп. Өмірдің мәні – бұл әлемді бақыттырақ, қауіпсіздеу, күштірек, жақсырақ, дәмдірек, әдемірек, көңілдірек, қызықтырақ ету үшін үлес қосу. Не істесең де, жақсы нәрсе істе. Егер адалдыққа салып, мен бай болуға лайық емеспін деп сендіретін жағымсыз сезімде болсаң, бұл бар болғаны уақытты бос өткізу. Сондай-ақ ақшаның өзімен байланысты кез келген күмәнді сезім де уақытыңды құр босқа рәсуа етеді.
Ашкөздер ақша үшін ашкөздік жасайды, сондықтан адам қолымен жасалатын жағымсыз қылықтар үшін ақшаның қадірін кетіріп, ақшаны кінәлі етпе. Міне, осы тақырып бойынша жазушы әрі оратор Марианна Уильямсонның өз аузынан естіген әңгімесінен тамаша дәйексөз келтірейін: « Басқа құралдар секілді, ақша да құрал. Және ақшаны құрал деп қабылдасақ, онда оны табу жеке саған ғана емес, төңіректі түгел жақсартуға бағытталған сенің әрекетіңе де қатысты. Олай болса, ақшалы болу – жай бақ емес, жауапкершілік ». Ақшалы болу дегеніміз – жауапкершілік! Сенің ақша туралы ішкі сыншың бұл жөнінде аздап ойланып көрсін. БАЙЛЫҚТЫҢ ЕКІНШІ ЕРЕЖЕСІ: ӨЗ ҰСТАНЫМЫҢДЫ НАҚТЫ ҰҒЫН Ақшаға деген көзқарасың туралы шағын шығарма жаз. Ақшаға қатысты ойыңды жайып сал, тартынба. Өйткені маған сен: егер ақшаң жоқ болса, онда сен белгілі бір дәрежеде жынды шығарсың. Шамамен былай жаз: « Шынына келсек, мен ақшаға онша сенбеймін. Ойыма келгенді істеу үшін және әлемді өзгерту үшін маған көп ақша керек, бірақ менде ондай ақшаның болатынына сенбеймін. Немесе болса да, менің қолыма ақша тұрақтамайды. Ешқашан артық ақша болған емес. Ақшаға мұқтаж болғаныма ызаланамын.
Менің ойымша, ақша табатын адамдар – нашар адамдар және олардың құндылықтары дұрыс емес. Мен ақшаны көзіме ілмеймін, өйткені онымен ісім жоқ, жек көремін. Мен ақша тапқан күннің өзінде, оны не істерімді білмес едім ». Егер сен ақшаны адам деп елестете алсаң, адамға хат жазғандай жаз. Тек шолып шығу үшін оны қағазға жаз. Содан кейін жазылған мәтінді жеке сөйлемдерге бөл және өзіңнің ақша туралы драмаңды соған сай тамаша спектакль қоюға болатындай етіп әшкереле. Мысалы, ол былай болуы мүмкін: Менде ақша болатынына сенбеймін. Өміріңде ақшаң болып па еді? Болды деп ойлаймын. Өзіңде болған, өзіңе күшті көмектескен және өзіңді қуантқан белгілі бір сәтті және нақты соманы елестете аласың ба? Иә. Мен бес жыл бойы графикалық дизайнер болып жұмыс істедім. Керемет адамдармен бірге көптеген үздік жобаларды іске асырып, жұмыс істеп, жақсы ақша таптым. Одан басқа сәттер бар ма? Сенің басқа жұмысың, ақшалай сыйлықтарың немесе дивидендтерің болды ма? Иә. Ақша тапқан маңызды 5-10 істі атап бере аласың ба? Атап бере аламын. Ақша тапқан сәттерің көп болса, олардың қайталануы мүмкін ғой? Иә. Жақсы.
Алмастыра аламын. Енді шындықтың жүзіне тік қарап, өзі келіп жатқан ақшаға назар аудар: қажет ақшаның бәрін алып жатқаныңды елестет, оны жұмсап жатқаныңды елестет, бүкіл жан-тәніңмен сезін. Сен оны ойша және дауыстап жиі айтатын аффирмацияға айналдыр, жазып ал, қайта-қайта оқы; оны ванна бөлмесінің айнасына жабыстыр және т.б. Осыны миыңа сіңіруге, етіңнен өтіп, сүйегіңе жеткізуге тырыс. Тағы бір мысал: Ақшаға мұқтаж болғаныма ызаланамын. Неліктен? Өйткені қалағанымша өмір сүрейін десем, оған ешқашан ақшам жетпейді. Шынымен солай ма? Қалағаныңды істеуге ешқашан ақшаң жетпеді ме? Рас, бірнеше мәрте ақшам жеткілікті болған кез болды. Сонымен, сенің қалағаныңа ешқашан ақшаң жетпегені рас па? Жоқ. Ал сен қалағаныңды істеуге ақшаң жеткілікті болғанда, сен оған ренжідің бе? Жоқ. Ал сенде ақша бар және оны өзің үшін немесе басқа біреу үшін маңызды нәрсеге жұмсаған кезде сенде қандай сезім бол­ды? Шын мәнінде, өзімді өте керемет сезіндім. Сонда мұқтаждық сені ызаландыратыны рас па? Жоқ. Өз өтірігіңді әшкерелегеннен кейін, мынаған баса назар аудар: өзіңнен, жақын-жуықтан, қайырымдылыққа ақша аяма және оны бүкіл болмысыңмен сезін.
Ақшаны қалай алатыныңды елестетіп көр, оның өзіңде болғаны үшін ризашылығыңды сезін. Осындай керемет құрал болғаны үшін және өзіңді жақсы сезінгенің үшін ақшаға ризашылық біл – дір. Ақшамен қайта достас. Ақшасыз қалған басыңды үстелге отырғызып, ақшаға хат жаз, содан кейін оны, менің жасағанымдай, жеке сөйлемдерге бел ( шынымен де СОЛАЙ істе ) және ақшаға қатысты жаңа аффирмация ойлап тап. Оларды қайтала және сезінуге тырыс. Ақшаны өте жақсы көремін, жақсы көремін, жақсы көремін деп ойлап жүр. Бұл жағдайда сен өте терең таптаурындарға қарсы шығасың. Көптеген адам үшін ақша керемет арандатушы тақырып, сондықтан проблемаңды жеңіп, ақша табуды бастағың келсе, оған уақытыңды жұмса. Сен өмір бойы сеніп өткен алдыңғы ұрпақтардың ( сенің де ) қанымен жазылған аңызды қайта жазып жатырсың. Сондықтан оны қайта жазып, өмір сүруді бастау үшін біраз күш қажет. БАЙЛЫҚТЫҢ ҮШІНШІ ЕРЕЖЕСІ: ҚАЙДА БОЛҒЫҢ КЕЛЕТІНІН НАҚТЫ ҰҒЫН Жұрттың бәріне ақша керек. Бізге тамақ керек, баспана керек, киім-кешек, су, дәрі және басқалары қажет.
Алайда күнкөріс деңгейінен жоғары көтеріліп, бізге қанша ақша « керек » деген сұраққа кіріскен кезде, өзін-өзі айыптау мен кінәлау, ақшалы болудың « адамдар біз туралы не ойлайды » дегендей, барлық сұмдығы мен тозағы түгел шынжырдан босайды. Әрине, біздің ешқайсысымызға тіршілік етуден артық ештеңе « қажет емес », бірақ егер біз өркендеу және молшылық Ғаламында өзіміздің болмысымыздың жақсы жағын ашып көрсету туралы айтатын болсақ, онда одан да көп нәрсе қажет. Сондықтан сен « жеуге жарамды жидектерді улылардан қалай ажыратуға болады » дейтін нұсқаулықты емес, осы кітапты оқып отырсың. Өмір сүре отырып, өзіңді өмірдің барлық саласында, соның ішінде қаржылық жағынан да қамтамасыз еткің келеді. Бай болу – тек өзіңе қажет және тек өзіңе қалаулы болу емес, ол басқалар үшін де маңызды. Мәселен, киім өндіретін жеке фирмаң бар делік. Бұл жобаны жасау үшін орын және оны алуға ақша қажет, одан белек материал, өндіріс, тасымалдау, жалақы, маркетинг және бизнесті жүргізуге арналған барлық басқа шығындарды төлеуің керек. Бұл анық.
Бірақ өз жұмысынды дұрыс атқару және тұтынушыларыңа ең жақсы тауарларды жеткізу үшін өзіңді дені сау, бақытты және әл-ауқатты адам ретінде сезінуге тиіссің. Мүмкін, сен өзіңе ұнайтын жерде тұрғың келер, шабыт беретін жерде жұмыс істегің келер, шамадан тыс жұмыс істемеу үшін көмекшілер жалдағың келер. Сондай-ақ өзіңді бақытты сезінетін, мысалы, саяхаттау, достарыңмен кешкі асқа бару, спортзалға бару, күшік асырау, немесе барлық қызметкеріңе клоунның мұрын маскасын сыйлау тәрізді істермен айналысу керек болуы мүмкін. Бәлкім, сен табысыңның жиырма пайызын Африкадағы су ұңғымаларын бұрғылауға жұмсағың келер, сондай-ақ қайырымдылық жұмысына біраз уақытыңды арнау үшін көбірек қызметкерлер жалдағың келер. Мұның бәрі маңызды. Сені ең бақытты және жақсы адам ететін жайттарға өзіңді лайықсыз сезіну, оны ашкөздікке және тым үлкен талапқа балау, сайып келгенде, әлемнің қалған бөлігін тонайды. Себебі сен толық қолдауға ие болмайсың, нәтижесінде әлемге де ештеңе бере алмайсың. Үздік бол, ең жақсыны жаса, ең жақсысын талап ет, ең жақсыдан үміттен, ең жақсыны ал және әлемге де ең жақсысын бер.
Бұл туралы былай ойлан: сен барлығы бақытты, сүйікті және ең жақсы адам болуға ұмтылатын әлемде өмір сүргенді қалайсың ба, әлде адамдар қорқынышта, ұятта, кедейлікте және өзін тежейтін әлемде өмір сүргенді қалайсың ба? Осы сценарийлердің әрқайсысы өз бойыңдағы энергияны не істер еді? Егер сен әлемді жақсырақ еткің келсе, оны өзіңнен баста. Бұл – басты шарт. Ендеше өміріңді жақсарту үшін саған ақша қажет болса, өзіңді жеңіп, ақша тап. Өйткені мәселе тек сенде емес қой, солай ма? Ақша табу үшін қандай өмір сені шынымен бақытты ететінін анық түсін. Адал бол. Өзің қалайтын жұмыста және өмір сүру салтында саған қандай тәжірибелер мен жайттар көмектеседі? Егер сен киіз үйде, сүйікті адамдарыңның ортасында қарапайым өмір сүрсең, сиыр сүйегінен жасалған кілт бауларын саудалап әрең күн көріп жүрсең де, шыны­мен бақытты болсаң, бұл бір әңгіме. Бірақ қолымда бардан артықты қаламаймын, өйткені олай етуге жол бере алмаймын деген кейіп көрсету немесе қалағаның үшін өзіңді кінәлі және арам ойлы сезіну – бұл басқа әңгіме. Бұл жиіркенішті.
Өзің үшін жетістік дегеннің не екенін түсініп ал ( өзіңді басқалармен салыстырма ), ол саған қаншаға түсетінін есепте және табандылықпен іске кіріс! БАЙЛЫҚТЫҢ ТӨРТІНШІ ЕРЕЖЕСІ: ЖИІЛІГІҢДІ КӨТЕР Ақшаның өзі ештеңені білдірмейді. Үстел үстіндегі жүз долларлық банкнот – бұл жай ғана қағаз. Ақшаны мағыналы ететін оның айналасындағы энергия. Дәл сол жүз долларды әжеңе арнап құттықтау жазылған ашық хатқа салуға болады, жақын құрбың теріс бұрылғанда одан ұрлап алуға болады, немесе өзің жақсы көретін ( немесе жек көретін ) іспен айналысу арқылы табуға болады. Осы жағдайлардың әрқайсысында ақшаны қоршаған энергия әртүрлі болады. Еш нәрсенің өзіміз бергеннен басқа құны болмайды. Сол сияқты біз қызметке немесе затқа салған ақшалай құндылық та энергияға ие. Біреу футболканы арзан дүкенде он долларға сата алады. Басқа біреу сол футболканы қымбат дүкенде мың долларға сатуы мүмкін. Алтын сағат қанша тұрады? Майкл Джексонға тиесілі сынған сағат қанша тұрады? Мұның бәрі өзін-өзі сендіру. Дәлірек айтқанда, бәрі өзімізді не нәрсеге сенуге мәжбүрлейтінімізге байланысты. Егер біз сағатына он доллар тұратынымызға сенсек, онда біздің тарататын жиілігіміз де соған тең: біз өзімізге осындай клиенттерді немесе жұмысты тартамыз.
Егер біз сағатына мың доллар тұратынымызға сенетін болсақ, бұл да біз та­рататын жиілік және біз өзімізге осындай клиенттерді не­месе жұмысты тартамыз. Негізгі сөз – сену. Бірақ жұмысың үшін өзіңнің құныңнан жоғары жалақы талап етіп, соны алып қаламын-ау деп үміттенуге болмайды. Сондай-ақ өзіңнің құныңнан төмен жалақы алып, соның арқасында байып кету де мүмкін емес. Баю үшін сен өзіңді ие болғың келетін ақшамен энергиялық үйлесім жағдайына келтіруің керек. Үш адам бір іспен, айталық, мануалды терапиямен айналыса алады. Біреуі жылына елу мың, екіншісі жүз мың, үшіншісі миллион табады. Миллион тапқан жігіт елу мың тапқан жігіттен, шынында, соншалықты жақсы ма? Ал « мен ең жақсымын » дегеніне бағаны қалай іліп қоюға болады? Оның кәсібилік дағды-машығы, қабілеті 50 ооо доллар табатын жігітке қарағанда, шынымен де 950 ооо долларға артық па? Мүмкін, біріншісі ең жақсы дағдыға немесе одан да көп тәжірибеге ие болуы мүмкін ( бірақ бұл факт емес ), бірақ бәрі түптеп келгенде өзінің құндылығын анықтауға байланысты. Ол миллион долларлық жиілікте жұмыс істейді, сондықтан ол осы бағаны тағайындайды. Және соны алады.
Ақша – бұл адамдар арасындағы энергияның алмасуы. Клиенттерге өз қызметің үшін белгілі бір жиілікте баға белгілесең немесе бастығыңнан үлкен жалақы талап етсең, сен осы жиілікте тұрған клиенттер мен жұмыс берушілерді тартасың. Сен олардың маңдайына мылтық тақамайсың. Осындай тауар мен қызмет ұсынатын жалғыз сен емессің; олар оның бәрін сенен немесе сенен басқа жиіліктегі адамнан ала алады, бірақ олар саған жүгінеді. Сенің ұсынысыңның бір бөлігі – өз жиілігіңде кездесу мүмкіндігі. Қорқыныштан жиілікті төмендету арқылы сен бәрін төменірек жиілікте тербелуге мәжбүрлейсің. Егер саған өз қызметіңді тегін ұсыну немесе қиын жағдайға тап болған адамдар үшін бағаны ең төменгі деңгейге дейін төмендету маңызды болса, сен өз бизнесіңнің бір бөлігін қайырымдылыққа бағыттай аласың, субсидия ала аласың, демеуші таба аласың, гранттар аласың немесе тегін жұмыс істегенде сені асырайтын басқа табыс құралын іздейсің. Бірақ өзіңді шаршату, тірі жүру үшін жүз мың мил­лион сағат жұмыс істеу, өз бағаңды белгілегенің үшін өзіңді кінәлі сезіну – бұл томен деңгейдегі бос сөз. Сәйкесінше, сен аз адамға ғана көмектесе аласың, себебі бұл сені шаршатады, қажытады және тиімділігіңді төмендетеді. Сонымен, сенің өндіріп жатқан өніміңмен энергиялық қарым-қатынасың қандай?
Ал сен оның қандай болғанын көргің келеді? Мұны сен сүргің келетін өмірді нақты үғыну, не істеу керектігін анықтау және жиілігіңді өзің қалайтын кірісіңмен сәйкестендіру мақсатын қою арқылы анықтауыңа болады. Егер саған өз қалауыңа дейін әлі алыс болса, бағаны кетеруге немесе жақсы төленетін жұмыс іздеуге тырыс. Басында жоғары жиіліктегі уайымдар, ал жаныңда жоғары жиілікте ойлайтын адамдар болсын. Біліміңді және ноу-хауды жетілдір. Өзің армандаған өмірді визуалдау тақталарын жаса. Қайталаймын, жиілікті арттыру – бұлшықетті дамыту сияқты нағыз процесс. БАЙЛЫҚТЫҢ БЕСІНШІ ЕРЕЖЕСІ: БАБЫҢДА БОЛУ Сен арманыңдағы үйді, Олимпиадаға сапарыңды не­месе жан жарыңды елестету үшін жиілікті жоғары ұстауың және мүмкіндіктің шексіздігіне сеніміңді арттыруың керек. Әйтпесе әкеңнің ақшаға деген аянышты қарым-қатынасына, анаңның көзге түсуден қорқуына не­месе ажырасқан ата-анаңның сүйіспеншілікке деген сенімсіздігіне қайта оралу қаупі бар. Ақшаның құдіреті жөнінде сөз болғанда, оған жетудің ең жақсы тәсілінің бірі – байлыққа жету туралы кітаптарды оқу. Үнемі. Қайта-қайта. Менің екі үстел кітабымда әрқашан Наполеон Хиллдің Think and Grow Rich ( « Ойлан да байы » ) және Уоллес Уоттлздың The Science of Getting Rich ( « Байлыққа жету ғылымы » ) тұрады ( олар кітаптың соңындағы тізімде ).
Және осыған ұқсас кітап көп. Өз талабыңа сай кітап тауып ал және күніне кемінде жарты сағат оқы. Ақшаны жамандық деп ойламайтын және өзіңе шабыт беретін, ақшасы бұрыннан бар немесе енді табуға ниетті адамдармен аралас. Өз ойың мен сөзіңді бақыла. Өзіңнің қаржыға деген оң көзқарасыңды сақтау үшін жұмыс істе. ҚАНША ТАБЫС ТАПҚЫҢ КЕЛЕТІНІН ЖӘНЕ СЕБЕБІН НАҚТЫ ТҮСІН Сен күреп ақша табудың барлық жолын есте сақтай алмайсың және өзіңнің қандай бизнеспен айналысатыныңа байланысты ол сома, әрине, әртүрлі болады. Бірақ барлық салаға қатысты кейбір жалпы ереже бар. Өзің қалайтын өмір және неліктен соны қалайтының туралы ойланудан баста; содан кейін ол үшін қанша ақша қажет екенін есепте. Егер сен армандаған үйді салу қанша тұратынын білмесең, нарықты зертте. Егер саяхаттағың келсе, « қайда және қашан » баратыныңды анықта және ол қаншаға түсетінін есепте. Егер мейрамханада жиі тамақтанатын және жақсырақ киінетін өмір салтын ұнатсаң, оның есебін шығар. Жылына қанша ақша табуың керек? Ал айына? Сағатына ше? Ғалам нақты сұраққа жауап береді. Ғалам энергияға жауап береді. Еалам мықтыларға жауап береді.
Тізіміңді жаз, мақсатың не, оның құны қанша тұрады, оны не үшін қалайсың, бұл мақсатты қалай сезінесің және т.б. Жаның қалаған нәрсені көз алдыңа анық елестете алуың керек және оны асқан құштарлықпен қалайтының сондай – ол талқылауға жатпайды, яғни болуға тиіс және бұл міндетті түрде болады! Нені қалайсың – анықта және нақты бағасын жаз. ШҰҒЫЛ КІРІСІҢІЗ Пәтер ақысын төлеуге бір апта қалғанда немесе шұғыл және күтпеген нәрсеге ақша қажет болса, әрқашан ақша табыла кететінін байқадың ба? Мұндай сәттерде әдетте үнемдеген ақшаң есіңе түседі немесе кенет саған тапсырыс түседі, немесе әжеңнің әшекей бұйымдарын сатасың, сондай-ақ басқа бір табысқа қол жеткізесің. Сен енді жыламсырап, уайымдауға уақыт жоғалтпайсың, өйткені сен енді бос емессің... ақша табумен айналысудасың. Бұл: Айқындық Қауырттық Уақытты босқа өткізбеу. Шынымен, жан-тәніңмен қаласаң – ақша бар. Ең бастысы бұл мәселеге байыппен қарау керек. Қулық мынада – арманға да дәл сондай сенім мен жігерге толы көзқараспен қарау керек. Тұйыққа тіреліп тұрғаныңда балаңа білім беру туралы ойлану – бір басқа, ал бұл қажеттілікті өзің қамтамасыз ету – басқа нәрсе.
Үлкен Ұйқышылмен қайта араласудың орнына, арманыңдағы өмірге жеткенше жолыңнан тайма. Қиындыққа тап болғанда допты қолдан түсіріп алмау үшін және « қабаған иттер қамалған ит қораның қасында тұрудан маған ешқандай зиян келмейді. Құлаққап сатып алсам және терезелерді тақтаймен жауып тастасам, шешілмейтін ештеңе жоқ » деген сияқты ойларға оралмау үшін қажеттілік сезімі болуға тиіс. Реактив болма, проак­тив бол. Өзіңді жәбірленуші ретінде сезінуді тоқтат ( онда сыртқы жағдайға өз өміріңді бақылауға мүмкіндік бересің ) және суперқаһарман сияқты әрекет етуді баста ( сені нағыз өзің бола алатыныңа сенімділікпен оянуға мәжбүр ететін өмірге жету ). Жоғары деңгейге жетудің тамаша тәсілі – өзіңнің төменгі деңгейіңді көтеру. Біз көбінесе қиындыққа ұшырағанда ғана қозғала бастаймыз. Мысалы, көлемді ақша төлеуге тура келгенде. Бірақ мәселе табысыңды өзгертуде ғана емес, өзіңді де өзгертуде! Шотыңда әрдайым белгілі бір сомадағы ақшасы бар адам боламын деп неге шешпеске? Қиналмайтын, үрейленбейтін және үнемі қауіпке бас тікпейтін адам бол. Белгілі бір санды таңда және шоттағы ақшаң ешқашан осы сомадан кем болмайды деген шешімге кел. Ол талқылауға жатпайтын болсын.
Мысалы, егер сен шотта үнемі 2000 доллар жатуға тиіс деп шешсең, шоттағы ақшаңның азайып, сол санға жақындауы сенің жанынды күйдіріп, тыпырлап табыс табуға мәжбүр етеді. Немесе табысыңның он пайызын қандай жағдай болса да қайырымдылыққа беремін деп шеш. Төменгі деңгейіңді жаңарт: ойлау тәсіліңді және ақшаға көзқарасыңды өзгерте отырып, ақшаны қалай табатыныңды және оны қалай алатыныңды түсіну арқылы өзіңді қиындықтардан құтқар. ӨЗІҢДІ ОСЫ АҚШАМЕН ЖӘНЕ ОҒАН САТЫП АЛАТЫН НАҚТЫ ЗАТТАРМЕН ЕЛЕСТЕТІП КӨР Жоғарыда айтқанымдай, ақшаның өзі ештеңені білдірмейді. Біздің оны табудағы еңбегіміз ғана ақшаға мағына береді. Ақша тудыратын сезім сені белгілі бір көңіл-күйге түсіреді. Қалаған ақшаңды айту үшін өзіңнің санаңда қайта-қайта жүгірте алатын бір мантра жаз. Мен өзімді есепші қызметінде және 30 жаңа клиентке үздік қызмет көрсете отырып, 31-ші желтоқсанға дейін 150 ооо доллар табатынымды көремін. Мен 31-ші желтоқсанға дейін отбасымды Балиге демалуға, асүйді жөндеуге және Кенияда мектеп салуға ақша бөлуге мүмкіндік беретін осы 150 ооо долларға өте ризамын. Мен өзімді балаларыммен және әйеліммен джунглиде көремін; біз Убудтағы өзіме ұнайтын қонақүйдеміз. Мен балаларыма керемет әрі куанышты саяхат сыйлап, әйелімді шаттыққа бөлегеніме өте куаныштымын!
Жаңартылған ас үй мен әйелімнің қуанышын да көремін. Мен салуға көмектескен мектепте тақтаға бормен жазып жатқан кениялық балалардың жүздерін көремін. Мен олардың өмірін жақсы жаққа өзгерте алғаныма өте қуаныштымын! Мен 31-ші желтоқсанға дейін табатын 150ооо долларым үшін өте ризамын! Мен жұмыс істейтін тамаша клиенттерімді көремін, олар менің қызметім үшін сағатына 100 доллар төлеуге ықыласпен келіседі.. Бұл ақша менікі, мен қазір оны аламын; ол менің есепшотымда және оған өте ризамын. Саған мінсіздік сезімін сыйлайтын мәтін ойлап тап; оны күнде қайталап оқы және оған қарап қой, оны сезін, мәтін өзіңе керемет ұнайтын болсын. Менің сөздерім ақымақтың сөзіндей көрінетінін білемін, бірақ бәрібір менің кеңесімді орында, өйткені оның нәтижесі болады! Нақты қойылмаған мақсат – аянышты өмір сүрудің ең жақсы әдісі. ӨМІРДІ ҚАЙТПАС ҚАЙСАРЛЫҚПЕН ӨЗГЕРТ Ақшаны немесе жаңа өмір салтын жариялау үшін ойыңа келгеннің бәрін істе. Егер сенің жеке бизнесің болса, қандай жаңа бағдарламалар ұсына аласың, қандай жаңа өнім сата аласың? Бағаны көтере аласың ба? Уақытыңды тиімдірек пайдалана аласың ба? Ірі және бай клиенттерді тарту керек пе? Өз клиенттеріңе көбірек өнім немесе қызмет сата аласың ба?
Жарты күндік қосымша жұмыс табу керек пе? Егер сен басқа біреуге жұмыс істейтін болсаң, жалақыңды көтеруді сұра немесе жақсы төлейтін жаңа жұмыс ізде. Айналаңдағыларға « жаңаша құлақ сал ». Бұрын байқамаған жаңа, жалақысы жақсы жұмыс бар ма? Өзің қалаған кірісті қамтамасыз етуің үшін істей алатын немесе ұсынатын жұмыс бар ма? Табыс тарту үшін адамның қолынан келетіннің бәрін істеуді жалғастыр, содан кейін Ғаламға жол бер. Дегенмен мұрагерлік, сенің тәжірибең үшін, немесе қалыпты жағдайда өзің мәнсіз идея деп бас тартқан тамаша идеяң үшін төлеуге дайын клиент, сондай-ақ кеңсесін қайта ресімдеуге көмектесетін сен сияқты адам іздеген екі адамның арасындағы әңгімеге куә болу тәрізді тосын жаңалықтарды күте отырып, сергек бол. Табыс табудың үйреншікті тәсіліне сай келмейтін мүмкіндіктерді немесе адамдарды ізде. Сен жаңа нақты өмірге бет бұрасың. Мұны « қалай » істеу керектігін білу және қалағаныңды сұрау сенің міндетің емес. Бұл күтпеген ақша, немесе жаңа жұмыс, немесе ірі клиент қашан пайда болады – оны Ғалам шешеді. Бірден болуы да, көп жылдар өтуі де мүмкін. Сенің міндетің – мұны жария ету үшін бар күшіңді салу және Ғалам сені естіп тұрғанына мызғымас сенімде болу.
ТӘЛІМГЕР АЛ Өзіңнен артық білетін адамдармен аралас. Олар туралы оқы, тәжірибесін үйрен, олармен қарым-қатынаста бол және оларды жұмысқа ал. Мықты жаттықтырушы, кітап немесе семинарлар ізде, өйткені оқушы дайын болған кезде мұғалім де пайда болады. Ойыңда кім және не жүргеніне назар аудар, сондай-ақ мүмкіндігінше көбірек білуге тырыс. ӨЗІҢДІ ЖАҚСЫ КӨР Сонда сенде бәрі болады. ЖОЛ БЕРУДІ ҰМЫТПА Бар нәрсеге жол бер, оны бағала. Өмірге « иә » де, сонда өмір сенің жағыңда болады. Кенет өмірдің сен үшін жұмыс істей бастағанына куә боласың. Экхарт Толле, жазушы, эзотерик, рухани ұстаз Көктемнің тамаша күнінде терезенің алдында баққа қарап отырғаныңды елестет. Қалықтап ұшып жүрген құстарды, аралар мен көбелектерді көресің, кенет көзің әлемдегі ең әдемі көбелекке түседі. Оның жарқыраған көкшіл қанаттары жүректі елжіретеді, оның қуанышпен қанат қағуынан жан-дүниең ән салады, оның титтей құрттан әуе сұлуына айналуы шабыт береді. Сен кенет жойқын құмарлықтан жынданып кете жаздап, орныңнан атып тұрасың: ол менікі, менікі, менікі болуға тиіс!
Сен ауыз үйге жүгіресің, торды тауып алып, аяқтың ұшымен баққа кіресің, қызғалдақтардың жанынан өтіп, сүйікті олжаңа ілесе қуып, барлық сезіміңді батылдықпен, табандылықпен жұмылдыра отырып, бүкіл бақты аралап, көбелегіңді қуалайсың. Бұл бірнеше сағатқа созылады, бірақ сен оны ұстай алмайсың, тек қорқыта түсесің. Сен соншалықты талпынуды тоқтатып, бойыңды босатып, екі иығыңнан дем алып, тілегіңді Ғаламның ырқына бергенде ғана армандаған көбелек жайбарақат ұшып кеп, мұрныңа қонады. Біз бір нәрсені өте қатты қаласақ және оған жету ушін тынбай еңбек етсек, түптеп келгенде қалауымызды кері итерген болып шығамыз. Ғаламға жол беретін сәт туады. Бұл біз бас тартамыз немесе тырысуды тоқтатамыз дегенді білдірмейді. Мұның мәнісі – біз энергетикалық тұрғыдан азаттық аламыз және қалауымызға жол босату үшін оған арнап кеңістік құрамыз. Оны мәжбүрлемейміз, босатуға мүмкіндік береміз. Ғаламға жол береміз және оған өз жұмысын орындауға мүмкіндік бере отырып, ең жоғары тілегіміз міндетті түрде орындалады деген сенімді де сақтаймыз. Ғаламға деген сенімің қалағаныңа қол жеткізе алмаймын деген қорқыныштан күшті болуға тиіс. Бұл өзің басқа жұмысқа кіріскенде, үй жинауға біреуді жалдағанмен бірдей.
Сен не істеу керектігін егжей-тегжейлі түсіндіресің, сыпырғының қайда екенін көрсетесің, егер ол саған жиенің сыйлаған қыш саптыаяқтарды сындырып алса, оған таяқ жейтінін ескертесің, бірақ бәрібір оған жұмысты сеніп тапсырасың. Егер үнемі оның жанында тұрып, оның қолынан ысқышты жұлып алып: « Әкелші бері, мұны өзім-ақ істеймін! » – дейтін болсаң, ол ешқашан жұмысты бітіре алмайды, ал сенің қиындығың тек көбейе түседі. Жол беру – бұл сенің жұмысты Ғаламға тапсырған сәтің. Ізгі ниет пен қажырлы еңбекке қарамастан, біз шектеуші сенім мен ескі үлгіні пайдалана отырып, жағдайды бақылауға алуға тырысамыз. Біз сенім көрсетіп, ризашылық айтып, Ғаламның біз үшін тырысып көруіне ( махаббатқа негізделген ойлау ) мүмкіндік берудің орнына, жағдайдың ( қорқынышқа негізделген ойлау ) королі болуымыз керек деп ойлаймыз. Қысқасы, біз өз күшімізге сеніп, жұмысты Ғаламнан да жақсы істей аламыз деп ойлаймыз. Біреу сені кешкі отырысқа шақырды деп елестетіп көр. Кеш иесі алдағы болатын шараға шын қуанышты, ол кештің көңілді өтетініне сенімді және сенің келуіңді ақ пейілмен күтіп отыр.
Ол сені қуана және шынайы ниетпен шақырды, бірақ қысым көрсетпеді; егер сен келсең, жақсы болар еді, бірақ сен келмесең де, бәрібір жақсы болады. Оның кеші айрықша тамаша өтеді. Ол бұған шын жүрегімен сенеді. Бұл оның ақиқаты. Енді басқа біреудің қонаққа шақыруын елестетіп көр. Бұл адам кел деп талап етеді, егер келмесең, оның кеші сұмдық нашар өтетіндей әрекет етеді және өзі сенің соңғы кешіңде болғанын еске салады, сондықтан оған баруың керек. Ол жыламсырайды, айла-шарғыға салады, дегеніне көндіргісі келеді, бір сөзбен айтқанда, танк сияқты таптап кетуге бар. Ол керемет кеш ұйымдастыра алатынын біледі, бірақ қандай да бір себептермен бәрі сенің келуіңе байланысты деп шешеді. Екеуі де бірдей дайындалады: үйді безендіреді, дастарқан жаяды, ішімдік сатып алады, мұз-мүсіндерге тапсырыс береді; бірақ біріншісі не қалайтынын анық көрсетеді ( сен келесің, себебі соны қалайсың ); екіншісі сен оған бағындың, сондықтан келесің деп ойлайды. Сенің өмірің – сенің мерекең. Қандай қонақ шақыруды және қандай ойын-сауық ұйымдастыруды сен ғана таңдайсың.
Егер тақырға отырған болсаң, күнкөріс үшін өлімші болғанша жұмыс істеп, аянышты жағдайыңды айтып жыламсыраудың қажеті жоқ. Күн сайын әлемге тамаша көңіл-күймен көрінуің керек, бар күшіңді салуың, демалуың, қолында бар нәрсені бағалауың және Еалам саған тамаша мүмкіндік жібереді деген сенімде ризашылықпен күтіп, табандылықпен жұмыс істеуің керек. Егер жалғызбасты әйел болсаң, өзіңе жақсы серіктес таба алмағаныңа немесе миллион кездесуге баруға өзіңді мәжбүрлей алмай жүргеніңе бола өкінудің қажеті жоқ. Тілегіңді күшті, сеніміңді мызғымас ерік-жігермен қолдай отырып, өзіңді ретке келтір, шашыңды сәнде, үйден шық, қылықты бол, өз өмірің туралы қуанышты түрде баянда және Ғаламның саған іздеген адамыңды табуға көмектесуіне ризашылық білдір. Күмән – бұл қарсылық көрсету, сенім – жол беру. Мазасыздану – бұл қарсылық, қуаныш – жол беру. Бақылау – бұл қарсылық, рұқсат – жол беру. Мазақ – бұл қарсылық, сенім – жол беру. Энергия өзен сияқты үздіксіз ағуға тиіс, әйтпесе ол тоқтап қалады. Жол беру сені ағынға алып келеді.
Жол беру сенің тілегіңе арналған кеңістікті жасап қана қоймайды, сонымен қатар өзіңді әлі де сенің санаңнан тыс жатқан жағымды сезімдермен, эмоциялармен және оқиғалармен бетпе-бет келуге дайындайды ( олар ғажайып деген атпен белгілі ). Жоғарыда айтқанымдай, сен жаңа тамаша өмірге кіргенде, оған қалай жетуге болатынын алдын ала білетін боламын деп ойлама, өйткені бұл – жаңа аумақ. Осылайша сен өзің білетін нәрсені істей аласың және жаңа әдісті анықтап, қабылдауға құшағыңды ашып тұрасың. Сен жаңа ақиқаттың қандай болатынын нақты білмеуің мүмкін, өйткені оны бұрын ешқашан көрмегенсің. Өзің білетінді ғана елестете аласың, ал тамаша жаңа өмір сенің қиялыңнан асып түсуі мүмкін. Ал сен өзің қалаған нәрсенің бейнесіне қыңырлықпен жабыса отырып, жол берудің орнына өзің іздеген нәрсені байқамай қалуға нұсқау бересің. Кейде сенің жаңа шынайы өмірің өзің елестеткендей, кейде мүлдем басқаша көрінеді. Жол беруді былай үйрен: Әлемге нені жариялағың келетінін анық түсін. Оны сезін, оның дәмін тат, арманыңа ғашык, бол, оның қазірдің өзінде бар екеніне сен. Міндетті түрде болады деп шеш. Ғаламға өзіңнің ниетің туралы хабарла, бұл бейне бір бу­рый басыңнан өткендей әрекет ет және ойлан.
Медитация жаса, шексіз мүмкіндікпен, түйсігіңмен және Энергия Көзімен байланысқа кір. Батылдықпен, қуанышпен, ынта-жігермен алға қадам бас. Оның сенікі екеніне ризашылық білдір және ол қазірдің өзінде бар. Тыныс ал, еркіндікке шық, әлемге жарияла. Қалаған нәрсеңнің бәрі қолыңда бар екеніне сенсең, табиғи жол беру күйіне түсесің. Жол беру – бұл жоғарыдан төмен белгісіздікке қарай еркін құлау, Ғалам сені қағып алады деген сенім. Ал мұны « Жарайды, мен сендім, сондықтан мені қағып ал, ендеше! » деп жасай алмайсың. Оған өзіңде бардың бәрін салуың және өзіңе толығымен еркіндік беруің, яғни шалқаңнан құлап сенуің, риза болуың және күтуің керек. Ал әзірге сенің қолың бос емес... ӨЗІҢДІ ЖАҚСЫ КӨР Сонда Ғалам саған өз қасиетін сыйлайды. IC НЕМЕСЕ БОС СӨЗ Құдай өз жұмысын қорқақтардың қолымен істемейді. Ральф Уолдо Эмерсон, жазушы және ақын, батыл әрекеттер королі Ньютон биномы біздің көзіміз жеткеннің барлығы емес екенін мойындаудың символы ретінде білегіне « Ха! » деген сөзді ойып жаздырған бір құрбым бар. Ол қолын көтеріп, сәлемдескен сайын асқақ дүниенің көбінесе анық нәрсеге жасырынатынын еске түсіреді.
Сен мыңдаған шаблонды білесің; сен олар туралы мил­лион рет естідің немесе ойладың, бірақ оның мағынасы саған жеткенде, ол кенет революциялық жаңалыққа айналады. Көзі жету – бұрыннан білетін нәрсені түйсікпен түсіну. Ой мидан жұлынға ауысқанда, біз оны өмірімізді өзгерту үшін пайдалана аламыз. Миллион долларлық сұрақ: ал біз мұны істей қоямыз ба? Еһ, адамдар бірдеңе істемес бұрын қаншама жылды бос әңгімемен, « істеу керек еді », « істеуге болатын », « істер едім » дегенді қайталаумен, курстар мен семинарларға қатысумен, өзіне-өзі көмектесу туралы кітаптарын жинаумен бекерге өткізіп жатыр, ал сол кітаптар, ақырында, әрекет ІСТЕГЕНГЕ дейін сөреде шаңға көміліп жатады. Статистикаға сәйкес, мұндай істерге қатысатын адамдардың тек бес пайызы алған білімін қандай да бір түрде қолданады. Ал бұған көшедегі қоғамдық колледждегі отбасын қаржыландыру курстары ғана емес, өте, өте, өте қымбат « бірдеңе » де кіреді ғой. Бұл адамдардың өзгерісті қалауына орай туындайды, олар оны шынымен қалайтын сияқты, олар оған уақыт жұмсауға және ақша салуға да дайын, бірақ ең соңында олар бірдеңеге қол жеткізу үшін өзіне қолайсыздықтуғызуғадайын емес.
Бұл олардың өзгерісті дәл айтқандарындай емес, тым қатты қаламайтынын білдіреді. Табысты адамдар қолайсыздыққа шыдауға дайын ғана емес, сонымен бірге табысты болу үшін оны әдетке айналдыру керектігін біледі. Олар нәтижеге қанағаттанудың орнына жаңа сынаққа ұмтылады, оны бұзып-жарып өтеді. Мықтылықтың бұлшықеті де кез келген басқа бұлшықет сияқты, оны машықтандырып тұру керек, әйтпесе семіп қалады. Егер бір үлкен серпіліске қолың жетсе, « мұны мен істедім, МЕНІҢ ҚОЛЫМНАН КЕЛДІ! » деп шаттанасың, содан кейін тынышталып, өзіңе лайықты салтанат ағыны қашан төгілерін күтіп отыра берсең, көп ұзамай ашыған қамырға айналасың. Әрекет етуді және өсуді, кедергілерді жеңіп, дамуды жалғастыр. Бір деңгейден өтіп, келесі деңгейге жетесің және тағы бір саты көтерілесің. Бұрын жетпеген деңгейге жеткенде, өзің бұған дейін ұшыраспаған қиындыққа тап боласың. Жеңімпаз жандардың жеңілгендерден ерекшелігі де нақ осы кедергіден тартынудың орнына, оны жеңуді жалғастыруға дайын болуы. Жаңа деңгей – жаңа сынақтар. Өмір не ілгері жылжи отырып дамиды немесе кері ше­пну арқылы аяқталады. Дамығың келсе, кедергілерден қашпай, оларды жеңу керек. Кедергілер мен қиындықтар – өсу факторлары. Ешкім де күрделі қиындықтармен күреспей, ұлылыққа жете алмайды.
Дүниеге келу – ауыр, беймәлім және қарбалас процесс. Бірақ сонымен бірге жаңа өмірдің пайда болуына апарар таңғажайып дүние. Егер сен оны шынымен қаласаң, мылжыңды қойып, оған жету үшін жұмыс істеуің керек. Жақында мен шынымен « ояндым », ол туралы мен саған айтып берейін, бұл сені еңбек етуге және сеніміңді жоғалтпауға шабыттандырады деп үміттенемін. Қазір мен еш жерде түрмаймын немесе барлық жерде тұрамын деуім мүмкін. Мен екі жыл бұрын пәтерімнен құтылдым, содан бері әлемді аралап жүрмін. Мен саяхаттауды ұнататынмын және менің бизнесімді жүргізу үшін жалғыз нәрсе – компь­ютер, жақсы интернет, тұрақты ұялы байланыс және сэнд­вич керек болғандықтан, жиған-тергенімді шотқа салдым да, жолға шықтым. Мен мұны өміріңді өз талаптарыңа сай өткізудің, ең жоғары тербелістің пірі болудың, бүкіл жер шары бойынша кванттық серпіннің, өз ұрандарымды іске асырудың, « мен дәретханаға кіріп-шыққанша заттарыма қарай тұрасың ба? » деген сөзді қанша тілде айтуға болатынын білудің мүмкіндігі ретінде көрдім. Қазіргі кездегі басты мақсатым – Жол беру өнерін меңгеру. Мен әзірге көрінбейтін нәрсеге мызғымас сенімде болғым келеді. Мен бүкіл Ғаламға сене отырып, өзімді жайлы сезінгім келеді.
Бұл менің болмысымның екінші қырына айналса деймін және балерина сияқты « аяғымның ұшын созған » күйде бос кеңістікке түймедақ жапырақтарын ілестіріп секіре алатындай болсам деймін. Және мұны айрықша кербездікпен және қалқып жүргендей орындасам. Әсіресе қазір дүние кезіп, неше түрлі « шешімдер » мен « еркіндіктерді » тәкаппарлықпен уағыздап жүрген кезімде жасасам. Мен де бос мылжыңның орнына іс істегім келеді. Жол беру әсіресе « қайда бару керек және қайда тоқтау керек » деген мәселені шешуге келгенде ойынға араласады. Менің негізгі modus operandi ( жұмыс әдісім ) – ағынмен қозғалу және Ғалам мені ең керекті сәтте ең керекті жерге апарады деп сену. Бұл сенім әлі күнге көңілімді қалдырған емес, мұны шаттана айтуыма болады. Өзімнің Токиоға бару керек деген тосын және түсініксіз ниетімнен кейін ( ол кезде менде қызығушылық мүлде жоқ еді ) мен бұл қалаға ғашық болып қана қойған жоқпын, сонда жанға керектің бәрі бар тамаша пәтер жалдадым. Мен сонда біраз уақыт тұрғым келеді деп шешкен кезде, осының бәрі маған күміс табақпен алдыма әкелінгендей болды.
Сонымен, енді қайда баратынымды шеше алмай отырғанымда, күтпеген жерден және мен сұраныс жасамай-ақ, Испанияның ауылдық жеріндегі сәнді қонақүйінде керемет достармен бірге тұруға шақыру хат келді. Бірнеше рет және мүлде кездейсоқ әлемнің шалғай түкпірінде Балиде кездесіп, достасқан пікірлес адамдармен, жаһандық көшпенділермен бірнеше рет тоғысқанмын, кездескен сайын басым айналып, аузым ашылып қалатын. Мен өз көзіме өзім сене алар емеспін, сен шынымен де осында, шалғайдағы балық аулайтын кішкентай ауылда, үстіңде жалғыз саронг және басыңдағы қарғаның ұясымен Индонезияның қалың жабайы аймағындасың ба? Дегенмен менің ғарыштық агентім – Ғалам өзінің ісін білетінін дәлелдегеніне қарамастан, мен әлі де аты шулы еркін құлауға қатысты қатты қобалжулы едім. Өйткені осы жолы бұл жай ғана « Мені күшті жаққа жіберші, сонда менде керемет нәрселер болады, жарай ма? Мен бұл кітапты жазу үшін керемет жерде болуым керек еді. Қолжазбаның тапсырылуына бір ай ғана уақыт қалды, менде әлі де, айталық, жазылуға тиіс жайттар жеткілікті еді, сондықтан « қайда », « не » және « қалай » дегеннің бәрі мені біраз қинады.
Ол кезде Токиода болдым және клиентпен кездесу үшін Лос-Анжелеске үшып баруды, содан кейін Американың батысын аралап, өзімді жүмысқа зейін қоюға мәжбүрлеу үшін жайлы, толық жиһаздалған жалдамалы үй табуды жоспарладым. Айналама таңғаларлық табиғатты елестеттім, бірақ бұл жерде жазушыларды шамадан тыс ішімдік ішуге жетелейтін оқшаулануға ( немесе менің жағдайымда өз шашымды өзім қиюға тырысып, күмәнді эксперименттерге батып кетуге ) тап болмас үшін, тұратын үйім кейбір достарым тұратын қалаға жақындау болуы керек еді. Онда маған серік болатын жануарлар табылса, тіпті жақсы болар еді, бірақ қалған талап талқылауға жатпайтын. Қайтардан екі апта бұрын интернетке кіріп, жалға алатын үй іздей бастадым. Колорадоның батысындағы барлық штаттағы ұсыныстарды қарадым, бірақ маған ұнағанның бәріне алдын ала тапсырыс беріліпті. Мен барлық таныстарымнан және бейтаныстардан да өздерінің жақсы идеяларын айтуды өтіндім; электронды поштамен хат жібердім, Facebook, Twitter желілерін пайдаландым, SMS жаздым, алайда еш нәтиже болмады. Әрине, соңғы шара ретінде қонақүйге бару ғана қалды, бірақ менің ойымда жеке үй болғандықтан, соңғы минутқа дейін созылып кеткеніне мазасыздана бастадым. Мәселе өте маңызды еді: әңгіме менің кітабым туралы ғой.
Жұмыс үстелінен басымды көтергенде терезеден таулардың, мұхиттың немесе шексіз жазық даланың керемет көрінісін көргім келді! Мәселе жақын арада шешілмесе, жатын бөлменің терезесінен жол сыпырып жүрген анама қарап отыруыма тура келетін еді. Мен бәрінен айырылғаныма келісе бастадым. Ғаламға сенудің және армандаған үйімді қуана күтудің орнына, мен кері шегініп, бергенін алуға көне бастадым. Неменеге жыламсыраймын? Мен анамның үйіне бара аламын, бұл жолым болғаны емес пе. Мен оны жақсы көремін. Оның үстіне, мен жұмыс істегенде, ол маған лазанья әзірлеп береді. Содан кейін барып не істеп жатқанымды түсіндім. Өмірді қорқынышпен, шектелумен және төменгі тербеліспен өткізбеу туралы кітабымды қорқынышта, шектелуде және төменгі тербелісте отырып жазатын болсам, екіжүзді адам болмаймын ба? Әрдайым, тіпті қыл үстінде тұрсаң да сену керек. Осылайша Токиодан Лос-Анжелеске ұшуға 48 сағат қалғанда мен ойымды босаңсыттым, бар зейінімді өзімнің жазушылық кәсібімді атқаратын тамаша үйіме аудардым. Оның терезелерінен ашылып жатқан кеңістіктерді елестеттім, оның барқыт дивандарында рақаттандым, үлкен терезелерден құйылған күнге қыздырындым, мұны бүкіл болмысыммен сезіндім және бұл үйдің қазірдің өзінде бар екеніне және мені күтіп тұрғанына риза болдым!
Содан кейін « кітабымды жазуға шабыт беретін жерді білетін адам бар ма » деп сұраған тағы бір ауқымды электрондық пошта науқанын өткіздім де, қалғанының бәрін Ғаламның қолына сеніп тапсырдым. Сөйтіп, басыма әне-міне келіп құлайтын керемет жазушылық жұмағымды тойлау үшін кешкі ас ішуге сушиге бардым. Қонақүйге қайтып келгенімде, жақын арада көшіп баруға болатын үйі бар бір танысымнан хат күтіп жатыр екен. Мен бұл жолдарды колледжде бірге оқыған бес досым тұратын Сан-Францискодан бір сағаттық жердегі, үлкен терезелері мен көрінісі керемет, сәнді, шуақты, тамаша үйде жазып жатқанымды қуана хабарлаймын. Бұл үй 17 акр ауыл шаруашылығы алқабына қарайтын төбенің үстінде орналасқан және онда қалағанымша тұра аламын, тек бір тамаша жылқы мен екі ешкіге жем-су беріп тұру туралы шартты орындасам болғаны. Ал! Қиял орындалады!!! Ендеше азға қанағаттанбау деген ниетің қаншалықты салмақты? Сен өз өміріңнің кванттық серпінін дәл қазір орындай аласың. Егер мұны барынша қаласаң, өз ақиқатыңды бір сәтте өзгерте аласың: кірісіңді айтарлықтай арттырасың, он фунт салмақ тастайсың немесе өз болмысыңа масаттана оянатын боласың. Жаңарудың қай деңгейін қаласаң да, оған дәл қазір қолың жетеді.
Бұл міндетті түрде болады деп шешу керек және Ғаламның саған қол ұшын беруіне мүмкіндік беру қажет. Кейбір практикалық нұсқаулар: 1. ЖАМАН ӘДЕТТЕРІҢНЕН АРЫЛ Табысты адамдарға жақсы әдет, ал жолы болмағандарға жаман әдет үйір келеді. Біздің әдеттеріміз ойланбастан істейтін әрекеттер болғандықтан, олар біздің кім екенімізді анықтап береді. Егер сен күнде таңертеңгілік жаттығу жасауға әдеттенсең, спортшысың; егер берген уәдеңді ешқашан орындамайтын әдетің бар болса, сенімсіз жансың; егер сен аптасына үш рет денеңді босаңсытатын массажға баруға әдеттенсең, еркетотайсың. Өмірде сені қуанышқа бөлемейтін жайттарға назар аудар, олар қандай жаман әдеттер арқылы пайда болғанын анықта және оларды өзгерт. Өз бойыңа табысты адамдарға тән әдеттер қалыптастыр, яғни уақытты жақсы басқару, ойластырылған шешім қабылдау, дұрыс ойлау; денсаулығыңа, қарым-қатынасыңа, жұмысыңа пайдалы әдеттерге дағдылану т.б. Өз өміріңде қандай әрекеттер сені айрықша оң өзгерістерге жетелейтіні туралы ойлан және оларды әдетке айналдыруды мақсат етіп қой. Әдетті қалай қалыптастыруға болады? Оған тек шешім керек. Мұны, мысалы, тіс жуу немесе таңертең төсектен тұру сияқты күнделікті әрекеттің біріне айналдыр. Және күн кестесіне енгізіп қой. Түпсаналық нанымдарды анықтау және өз аңыздарыңды өзгерту бағытында жұмыс істе.
Егер мәселе өз бетіңмен бірнеше рет өзгертуге талаптанған жайт тура­лы болса, көмекке жүгін. Жаттықтырушы, тәлімгер, жеке жаттықтырушы жалда. Ал жаттығу залына аптасына бес рет бару туралы мақсатыңа жете алмасаң, досыңнан өз үйіңнің қабырғасына « мен нағыз жалқаумын » деп бояумен жазып қоюын өтін. Егертабысты адам болғың келсе, қалай болса да бойыңда жағымды әдеттерді дамытуды баста. АДАМДАРМЕН БІРГЕ ТЫНЫСТАЙ БІЛ Сенің суперқаһарман қабілетің, Энергия Көзімен байланысың, тек аяқты айқастырып отырып, медитация жасағанда ғана емес, кез келген уақытта бойында бар. Санаңды үнсіздікке үйренуге және Энергия Көзіне бейімдеуге мәжбүр еткен соң, мұны күні бойы істеуге болады. Өзің осы кітаптан алған білімнің мәні – кідіріс жасау үшін емес, оны өміріңді жақсарту үшін пайдалану. Қуанышқа бөлейтін және Энергия Көзімен байланыстыратын керемет артықшылықтың бәрін күні бойы өзіңмен бірге алып жүруің керек. Бәрінен дұрысы – мұны тыныс алу арқылы істеу.
Кептелісте тұрып қалғанда, бастығың айқайлағанда, кешкі сауықта өзіңді жайсыз сезінгенде, кеңседе адымдап жүргенде, жағажайда жатқанда, әпкеңнің үйіне қалай жетуге болатынын есіңе түсіруге тырысқанда терең тыныс алуға, ойыңды тазартуға, тұла бойыңдағы өзгерісті сезінуге және Энергия Көзімен байланысқа шығуға бір минут уақыт тап. Осыны әдетке айналдырғаннан кейін өміріңде эмоциялық және физикалық тұрғыда орын алған оң өзгерістерді көресің. Жақында сенімен бірге мейрамханада отырып, телефонға айғайлайтын тәрбиесіз нақұрысқа жөнсіздігін әдемі жеткізетін боласың. БИІККЕ САМҒА Мықты адамдармен аралас, егер сен де солардың қатарынан болмасаң, олардың жанында өзіңді мүлдем ашық ауыздай сезінесің. Мұны баса айтып, қайталаудан жалықпаймын. Айналаңдағы адамдардың өз әлеміңді қалай көруіңе және деңгейіңді қаншалықты биік қоюыңа етер ықпалы зор. Бар қабілетін пайдаланып өмір сүретін, қиындықты « жолды босат, былай тұр, жаман неме » деген ұранмен кар­ем алатын; озық ойлы жандармен араласатын және қалағанынша ақша табатын адамдармен қарым-қатынаста бол. Сонда сен бұл өмірде өзің үшін қандай мүмкіндік бар екенін түсініп қана қоймайсың, сонымен қатар олардың ізімен жүруге ынталанатын боласың. АДАЛ МАҚСАТ ҚОЙ Егер әлі де бұрыштағы пиццерияға баруды жеткілікті жаттығуға санап жүрсең, күніне он шақырым жүгіремін деп ойламай-ақ қой.
Күніне жарты шақырым жүгіруден баста және бұлшықетің күшейген сайын қашықтықты арттыра бер. Тәртіп те бұлшықет секілді: оны қолайлы қарқынмен арттыру керек. Егер сен мүмкіндігіңнен артық мақсат қойсаң, рухың түсіп, бәріне қолыңды бір-ақ сілтеуің әбден мүмкін. Сондықтан жайлылық аймағынан сәл ғана сыртқары, яғни қолыңнан келетін нақты мақсат қой; аз-аздан баста. ӨЗ ҚАҒИДАҢДЫ ОҚЫ Мақсатыңды және қазіргі уақыттағы мінсіз өмірге деген көзқарасыңды мүмкіндігінше нақты жаз. Қайда тұрасың, кіммен бірге тұрасың, өміріңе қанағаттану үшін немен шұғылданасың, кімдермен араласасың, қанша ақша табасың, қалай табасың, дүниенің сыйын қалай өтейсің, қандай киім киесің және т.б. Бұл сипаттаманы жүректі қозғайтындай етіп, оны жылап-сықтамай, өксімей оқи алмайтындай және жүрегіңді тоқтату үшін әр бірнеше сөйлемнен кейін парақты шетке ысырып қоятындай етіп жаз. Осы мәтінді кешке ұйықтар алдында және таңертең Құдайдың құтты күні оқы, мен тіпті де қалжыңдап отырған жоқпын! Құлай беріл. Өз өміріңді қалай өзгертіп жатқаныңды және кім болғалы жатқаныңды ойла, осы өзгерістерден басың айналатындай жағдайды сезін. Кім болғалы жатқаныңа неғұрлым зейін қойсаң, оны неғұрлым эмоциямен сезінсең, қалағаның соғұрлым тезірек орындалады.
КРЕДИТ КАРТАҢДЫ АЛ ЖӘНЕ КӨМЕГІҢ ҮШІН ӨЗІҢЕ ТӨЛЕ Психологтің немесе тәлімгердің көмегіне жүгіну – қысқа мерзімде үлкен өзгеріске жетудің ең жылдам және ең жақсы жолы. Мен мұны өзім коуч болғандықтан ғана емес, менің клиенттерімнің мүмкін емес нәрсені істегенін бірнеше рет көргендіктен айтып отырмын. Мұны айтып отырған себебім – мен де бір кездері коучтен үйрендім және бұл әлемді қалай түбегейлі өзгерткенін білемін. Ойланып керmi: кәсіби спортшылар жаттықтырушымен тұрақты түрде жұмыс істейді. Олар шешімді кездейсоқ қабылдамайды, яғни « мен доп теуіп, бір жылда сегіз миллион доллар таптым. Мен қазір өз күшіммен жалғастыруға толық дайын сияқтымын » демейді. Олар үнемі бабында болу және деңгейін көтеру үшін жаттықтырушымен жұмыс істеуді жалғастыра береді. Сені бәрін өз бетіңмен шешуге қабілеттімін деп ойлауға ( әсіресе өміріңнің көп бөлігінде табанды түрде керісінше дәлелдеген болсаң ) не итермелейді? ДЕНЕҢДІ ІСКЕ ҚОС Дене қайда апарса, ақыл соның ізімен жүреді. Егер сенің көңіл күйің нашар болса, бірақ сен бойыңды әдемі, біркелкі және түзу ұстау қажеттігін есіңе түсірсең, көңіл күйің өздігінен көтеріледі. Ал сен бабыңда болып, бойыңда күш-қуатың асып-тасып тұрса, әлемді бағындыра алатындай сезім пайда болады.
Егер сен өзінді шынымен қолға аламын деп шешсең, жалқаулықты доғар. Бойыңдағы қанды жүгірт, миды қоздыратын және нәрлендіретін тағам же, терең тыныс ал. Ақылыңды, тәнің мен жаныңды бір мезетте іске қос. ДЕНЕШ ПАЙДАЛАНУДЫҢ ЖЕТІЛДІРІЛГЕН НҰСҚАСЫ: Сонымен, менің айтайын дегенім біртүрлі болып естілуі және саған ұнамауы мүмкін, бірақ мен бәрібір айтамын, өйткені оның пайдасы зор. Егер сен өз бойыңдағы темірдей төзімділік, сенімділік және әрекетке дайын болуды шынымен дамытқың келсе, кеудеңді соғып және ауаны жұдырықпен тілгілеп тұрып, аффирмацияларды қайтала. Денеңді іске қос, бұл сөздерді тәніңмен сезін, сонда аффирмациялар әлдеқайда зор күшке ие болады. Ақыл мен дене бірлессе, жеке қимылға қарағанда әлдеқайда құдіретті! ҚҰПИЯ ҚАРУЫҢДЫ ПАЙДАЛАН Өзіңді сезімге бөлейтін әндердің тізімін түз. Мотивациялық таспаларды тыңда, айналаңа өзің озық деп санайтын адамдардың суреттерін жапсыр, өзіңді тартымды және ақылды сезінетін киім ки, биле, айқайла, кеудеңді соққыла, жүгір! Қысқасы, өзіңе түйені көтере алатындай сезім тудыратын жайтты анықта және оны мүмкіндігінше жиі қайтала. Сен алтын үшін күресіп жатырсың ғой! ӨЗІҢДІ ЖАҚСЫ КӨР Кунг-фу жауынгерінің тәсілімен жақсы көр. ҚАЛАҒАН ЖЕРІМЕ АПАР, CKOTTИ!
Мүмкін емес нәрсе жоқ. Сөздің өзі « мен мүмкінмін » дейді. Одри Хепберн, актриса, модель, миллиондар табынушы Менің нағашы әжем жүз жасады. Әжем дәстүрлі « ағылшын-саксон текті америкалық ақ протестант әйел »: конфликтіден F-16 ұшқышының шеберлігімен құтылып кететін, әрқашан ұстамды жәдігөй еді. Ылғи жағасына ескі түйреуіш қадаған кардиган киетін, оның қызғылт ерін далабы мен жарқыраған қоңыр көздері күлген сайын шашырап кететін әжімдерінің арасынан нұр шашып тұратын. Әжем ұзақ ғұмырында телефон, көлік, теледидар, ұшақ, компьютер, интернет және рок-н-ролл сияқты адам ойының тамаша жетістіктерінің куәсі болды. Алайда оны бәрінен де екі нәрсе таң-тамаша қалдырды: адамның айға қонуы және « Макдональдстағы » сусын сататын автоматтар. Әжем оларға сенімсіз қарап тұратын, ал « мактың » жұмысшысы шүмектің астына стақан қойып, машина ыдысқа сұйықтың қажетті мөлшерін құю үшін түймені басып, өзі кетіп қалатын. Бір күні бүкіл отбасымыз оны көк тіреген ғимараттың жоғарғы қабатындағы мейрамханаға кешкі асқа апардық. Біз лифтіге кіріп, есік жабылған кезде біреу абайсызда біз отырған қабаттың түймесін басып, қайтадан есік ашылды.
Сонда аяулы әжем 45 қабатты бір секундта еңсердік деп ойлап, лифтіден шығып, шашын түзеп, дәлізде мұрнының астынан « неге солай болмасқа? » деп күбірлеп бара жатты. Осы орайда мен сенімен қоштасқым келеді, оқырманым. Және мен сені 1903 жылы дүниеге келген, тізеге дейінгі шұлық пен өкшесі көкейге қонымды аяқкиім киген және тарихтағы ең ғажайып технологиялық ғасырда өмір сүрген кішкентай кемпірдің мүмкін емес нәрсеге деген сенімімен арманыңа ұмтылуға шақырамын. Өзіңнің құнды өмірінде не істегің келсе де, анекдот ой­лап шығару, рок ойнау, өз кәсібіңді ашу, грек тілінде сөйлеуді үйрену, қазіргі жұмысыңды тастау, көп балалы болу, ғашық болу, салмақтан арылу, бүкіл әлем бойынша жетім балалар үйін ашу, фильм түсіру, дельфиндерді құтқару, миллиондаған ақша табу немесе беліңе таңғыш байлап, шатқалда өмір сүру – осының бәрі де мүмкін екеніне қолың жетеріне сен. Ал сен соған лайықсың. Неге солай болмасқа? КЕЗ КЕЛГЕН БАСҚА АДАМНЫҢ НЕ ОЙЛАЙТЫНЫНА НЕМЕСЕ СЕНЕТІНІНЕ ҚАРАМАСТАН, кім болғың келсе де, өз қалауыңа рұқсат бер және құрал ( иә, бұл ұғымға ақша да кіреді ) бер.
Жеткілікті деңгейде жақсы емеспін немесе сөзге қаламын, бұл өте қауіпті деген ойдан қорқып, өзің армандаған өмірден бас тартпа. Өмірде өзіңді шабыттандыратын, қолыңнан келетін және қуаныш сыйлайтын іспен айналысу арқылы бүкіл әлемге нұр сыйлайсың. Ең бастысы осы. Өйткені қараңғылықта өмір сүру мүмкін емес. Сен мықтысың. Сен сүйіктісің. Сені ғажайыптар қоршап түр. Бұған сен, шынымен сен: әлемде өзің қалағанның бәрі бар және сенің қолың жетеді. ДЕРЕККӨЗДЕР Төменде өзім оқыған кітаптардың және өзімнің кереметтігімді шыңдай түсу үшін білім алған ұстаздарымның тізімі берілген. Менің әдебиеттегі осы сүйіктілерімнің ( са­ган да олармен шұғыл танысуға кеңес беремін ) тізімі үнемі өсіп, толығып отырады. Сондықтан саған жаңартылған толық нұсқаулық қажет болса, www.JenSincero.com сайтына тіркел, мен сені хабардар етіп отырамын. КІТАПТАР Ask and It is Given: Learning to Manifest Your Desires by Esther and Jerry Hicks. Сұраңыз, сізге де беріледі » ). Бұл жаңадан бастағандар үшін тамаша кітап. Жақсы жазылған және көлемді еңбек. Онда тартылыс заңы ту­ралы және сенің өмірде нені қалайтыныңды көрсету амалдары жөнінде егжей-тегжейлі баяндалады.
Бұл жерде « фрик-фактор » өте жоғары: кітап авторы Эстер Хикс кенеттен Абрахам есімді көріпкелге айналғанға дейін қарапайым үй шаруасындағы әйел еді. Бұл кітапта ( Эстердің барлық жазбалары сияқты ) осы жігіттің ілімі бар. Ал оның өзі кім болса да, ол дұрыс мәлімет береді. Сонымен бірге Эстердің өзінің « қолжазбалары » өте қызықты, бірақ бұл кітап жүйелілігімен ерекшенеді. Оның бірінші бөлігі – ілімнің өзі; екінші бөлігі – практика. The Four Agreements: A Practical Guide to Personal Freedom by Don Miguel Ruiz. Жазушының ата-бабалары – толтек үндістердің ұрпақтан-ұрпаққа жалғасып келе жатқан даналыққа негізделген қызықты шығарма. Негізінде, жақсы өмір сүру үшін ұстануға болатын төрт ереже туралы айтылады: сөзіңді бұлжытпай орындау, еш нәрсені жеке өзіңе қабылдамау, артық міндеттеме алмау және әрқашан қолыңнан келгеннің бәрін істеу. Бұл міндетті түрде оқуға тұрарлық дүние, өйткені ол өте қарапайым және терең ақиқатты баяндайды, егер оларды ұстансаң, өміріңді түбегейлі жақсы бағытқа өзгертеді. Сондай-ақ бұл үнемі қолда болуы керек кітап. The Game of Life and How to Play It by Florence Scovel Shinn.
Бұл кітапта « Таурат » пен Иисусқа үнемі сілтемелер беріледі, бірақ діндар болсаң да, болмасаң да кітапты ықыласпен оқып шығуға болады; онда рухани сабақтар мен ескі оқиғалар мол. Әңгіме байсалды және әжелерге тән ескі стильде, бірақ маған оның қарапайымдылығы және өмірден алынған оқиғалардың автордың баяндауын толықтыратыны ұнайды. Кітап оқырманмен қысқа, нақты және тікелей сөйлеседі, бейне бір саған әлем туралы дәріс оқығысы келетін егде ханыммен үстел басында отырғандай боласың. The Power of Now: A Guide to Spiritual Enlightenment by Eckhart Tolle. Егер Эго туралы ( Үлкен Ұйқышыл ) идея сен үшін жаңа болса және сен « осы жерде және дәл қазір » болудың трансформациялық сипатын түсінгің келсе, бұл кітап сен үшін « Тауратпен » бірдей болуы мүмкін. Ол сені әлемді басқаша көруге шақырады және шынайылыққа, уақытқа, келешекке қатысты кейбір маңызды теорияларды шешуге көмектеседі. Бұл « фрик-факторы » өте жоғары еңбек: Экхарт өз-өзіне қол жұмсауға бейім болды, ол осындай шешімге келген еді, бірақ бір күні таңертең оның шырайлы, басқаша кейіпте және шат-шадыман күйде оянғаны соншалық – келесі екі жылды саябақтағы орындықта ернін жұлқылаумен өткізді ( бұл қалжың емес ).
Сонан соң осы кітапты жазды. As a Man Thinketh by James Allen. Бұл кітап тосынсый! Толыгымен құдіретті ақыл-ойга және оны сенің әлеміңді басқару үшін пайдалануға арналған. Егер сен осы дағдыны меңгере алсаң, тарихтағы ең керемет өмірді сүре аласың. Еңбекті өзіңнің екінші болмысыңа айналғанша қайта-қайта оқы. Бұл да бұрынырақта жазылған ескі кітап, дегенмен бүгінгі күнге дейін дәйексөздеріне сілтеме беріледі және әлі де өзекті қалпында. The Creative Habit: Learn It and Use It For Life by Twyla Tharp. Кітаптың авторы – әлемге әйгілі биші және хореограф Твайла Тарп. Бұл менің өмірімдегі басыма ең ауыр соққы болып тиген кітап. Аты айтып тұрғандай, басқа ештеңе істемей-ақ өмірді түбегейлі жақсы жаққа өзгертетін жақсы әдеттерді шығармашылықпен сіңіру туралы. Оқиғаларға, ақыл-кеңестерге және қамшылауға толы бұл кітап – менің сүйікті кітаптарымның бірі. Өйткені ол мені қорқытады. Losing My Virginity: How I ’ ve Survived, Had Fun and Made a Fortune Doing Business My Way by Richard Branson. Өмірбаян » ). Мен кітапты бір отырғанда оқып шықтым, мұндай тамаша оқу да болады екен.
Менің ойымша, Virgin Records және Virgin Airlines компанияларының негізін қалаушы Ричард Брэнсон – нағыз маньяк және әлемдегі сұмдық шабыт беруші адамдардың бірі. Кітапта оның шағын дыбыс жазу студиясын ашқаннан бастап, ең танымал және радикал кәсіпкерлердің біріне айналғанға дейінгі өмірі баяндалады. Содан кейін ол өзіне жеке арал сатып алады және мұхит үстінде ұшақтардың жинақталған ағысы бойынша әуе шарымен ұша бастайды. Мен бұл жігітпен бар ықыласыммен көңіл көтерер едім. МАҢЫЗДЫ ӨМІРБАЯНДЫҚ ЕСКЕРТПЕ: Мен Ричард Брэнсонның өмірбаянын атап өттім, өйткені ол менің сүйікті кітаптарымның бірі болған және солай болып қала береді. Бірақ, жалпы айтқанда, сені шабыттандыратын адамның өмірбаянын/автоөмірбаянын оқуға тұрарлық. Мен мұнда тағы да жетпіске жуық адамды тізіп бере аламын, бірақ сен, айталық, Долли Партонның немесе Элеонора Рузвельттің өмірі мен жетістіктерін қызықты әрі шабыт беретін еңбек деп есептемеуің, яғни менімен келіспеуің мүмкін. Мен өзіңе шабыт беретін адамдар туралы кітап оқудан уақытыңды аямауды ұсынамын: бұл шабыт алудың және өміріңді өзгертудің ең жақсы тәсілдерінің бірі. Practical Intuition by Laura Day.
Баяғыда-ақ интуицияны зерттеудегі жетекші сарапшы ретінде танылған Лора Дэй танымал бизнесмендерден хиппилерге дейін, атақты адамдар мен қаржылық талдаушылардан бастап үй шаруасындағы әйелдерге дейін – барлығымен жұмыс істеді. Ол адамдарға неғұрлым саналы шешім қабылдау және шынайы өмір сүру үшін өздерінің түйсігіне қалай қол жеткізуге болатынын шебер көрсетеді. Бұл кітап оның құпияларын ашады және жаттығулар мен қолданбалы зерттеулер арқылы ішкі GPS-пен байланысу үшін тәжірибе жүзінде дәлелденген кеңестерді қамтиды. The Seven Spiritual Laws of Success: A Practical Guide to the Fulfillment of Your Dreams by Deepak Chopra. Көп оқымай-ақ қажетті ақпарат алғанды жақсы көремін; барғың келген жерге жету үшін қанша нәрсе істеу керек екенін күнібұрын түсінгенді жақсы көремін. Қарт Дипак жетістікке жетуді рухани принциптерге негізделген жеті қарапайым қадамға бөледі. Маған бұл кітап шағын көлемі және аса тиімді кеңесі үшін өте ұнайды. Ол терең рухани және маңызды ақпаратты шағын бөлікпен баяндайды және күнделікті өмірде қолдану үшін нақты жаттығулар береді. You Can Heal Your Life by Louise Hay. Луиза Хэй – өзіне-өзі көмек көрсету жанрындағы нағыз ізашар. Ол өзін-өзі жақсы көрудің жоғары бағаланған қағидаларын қолдану арқылы қатерлі ісік ауруынан айықты.
Қазір оның құрамына жеке баспа компаниясы және басқалары кіретін тұтас бизнес империясы бар. Бұл кітап таңғалыстар мен аффирмацияларға және басқа да сентименталдықтың барлық түріне толы болуына қарамастан, менің сүйікті кітаптарымның бірі; бірақ өзін-өзі жақсы көру аспектісіне келетін болсақ, одан артық ештеңе елестету мүмкін емес. Кітап негізінен біздің денеміз жөнінде, сондай-ақ барлық жарақаттар мен аурулардың ошағын жағымсыз ойлау үлгілерінен іздеу туралы теорияға арналған. Сондықтан, егер сен аяғыңды сындырсаң, бұл кітапты парақтап, оның негізі ілгері жылжудан қорқуда жатқанын білуге болады ( сөзбе-сөз қабылдауға болмайды ) және Луизадан сауығуға көмектесетін аффирмация ала аласың. Менің бір досым бар, ол осы кітаптың көмегімен дәрігерлерді тұйыққа тіреген аурудан толық айығып кетті. Creating Money: Keys To Abundance by Sanaya Roman and Duane Packer. Бұл кітаптың атауы аздап алдамшы, өйткені ол жай ақшаға ғана емес, одан әлдеқайда зор нәрсеге арналған. Бірақ көпшілік мол ақша тапқысы келетіндіктен, осы кітапты таңдайды. Ал олар кездейсоқ күткенінен де көп алады! Ол саған шынымен ақша табуды үйретеді, сонымен қатар медитация, блоктарды тазарту, манифестация, энергиямен жумыс істеу, айқындылыққа жету және т.б.
Оқуға жеңіл, қарапайым жаттығулармен және алдамшы терең тұжырымдарды талқылаумен толықтырылған бұл тамаша кітап осы бағытты жаңадан бастағандар үшін таптырмас дүние. Өзіңді « реттеу » үшін әрдайым қолда болуы керек кітап. The Science Of Getting Rich by Wallace D. Wattles. Осы кітаптағы ең бірінші сөйлем мені оны жауып тастауға және оған көптеген жылдар бойы қол тигізбеуге мәжбүр етті. Ол былай жазылған: « Кедейлікті қанша мақтағанмен, фактінің аты – факт, іс жүзінде бай болсаң ғана толыққанды өмір сүре аласың ». Не-е-е? Сендер естідіңдер ме?! Бұл сөйлем, онда шын мәнінде не айтылғанын және бұл шынымен де солай екенін түсінгенге дейін, менің хиппилік жан-дүниемнің терең түкпіріне дейін қорлады. Бұл менің адамдарға ең жиі үсынатын кітабым, өзім оны бірнеше рет қайталап оқыдым. Бірақ саған өзіңді көп нәрседен азат етуге тура келеді, өйткені егер сен ақшамен араздасып жүрсең, ол міндетті түрде кедергі келтіреді. Think and Grow Rich by Napoleon Hill. Бірақ бұл жігіттің атына қараңдаршы! Қысқасы, Наполеон Хилл өзінің керемет практикалық нұсқаулығына ақпарат жинау үшін өз уақытының ең табысты бизнесмендерімен сұхбаттасты. Мен де оның кітабын бірнеше рет қайталап оқыдым.
Кітап өте нақты, керемет ин­теллектуал және бүкіл процесс орындауға оңай қарапайым нұсқауларға бөлінген. Оның айтқанын орында ( иә, иә, бәрін істе ), сонда сен мықты және маңызды боласың. Finding Your Own North Star: Claiming the Life You Were Meant to Live by Martha Beck. Өз пешенеңе жазылғандай өмір сүр » ). Мен Мартаның сөзін тыңдадым, көптеген шығармаларын оқыдым және оның сыңғырлаған, жарқын және көңілді дауысы маған қатты ұнайды. Бұл ғажап кітап, ол оқырманды жақсы тұжырымдалған кезеңдер арқылы бағыттайды және өзің ұмтылатын айқындықты табуың үшін қажет сұрақтар қояды. Марта сенің басыңда не болып жатқанын және мұның бәрі денемен қандай байланыста екенін асқан шеберлікпен анықтайды. Ол ұзақ уақыт бойы та­бысты жаттықтыру институтын басқарып келеді және осы саладағы менің сүйікті қайраткерлерімнің бірі. Getting to I Do: The Secret to Doing Relationships Right by Dr. Patricia Allen. Дұрыс қарым-қатынас құрудың құпиясы » ). Мен бұл кітапты үйден шығарда мұқабасын жыртып тастағаным есімде, бірақ өрескел атауына қарамастан, онда ерлер мен әйелдердің табиғаты және қарым-қатынасқа деген көзқарастың айырмашылығы туралы нағыз көріпкелдік бар.
Мыңдаған бақытты жұптармен жұмыс істеген және оларды ұзақ мерзімді қарым-қатынасқа бағыттаған әйелдің әйелдерге арнап жазған бұл кітабы « арманыңды қалай табуға және онымен қалай қарым-қатынас орнатуға болады » деген мәселе жөнінде тамаша түсініктер мен кеңестерге толы. Бұл жерде сен келіспейтін үзінділер болуы да ықтимал ( Аллен жыныстық қатынас мәселесінде қатаң христиан ана сияқты ), алайда кітапта қүнды ақпарат мол және ерлердің де, әйелдердің де оқуына әбден тұрарлық. Loving What Is: Four Questions That Can Change Your Life by Byron Katie. Бұл кітапты оқы! Мен талап етемін. Бұл бақытты қарым-қатынастағы Қасиетті Грааль! Кейти « Жұмыс » деп атайтын нәрсеге негізделген ( негізінен, өзіңе төрт қарапайым сұрақ қою ) бұл кітап шамамен он бет бойына оқырманды Жұмыс кезеңдерінен өткізеді. Қалған екі жүз бет практикалық мысалдарға арналған. Бұл Кейтидің өзінің сиқырлы әрекетін әртүрлі адамдарға – балаларынан айырылған ата-анадан бастап, некеде үлкен бақытқа ие болғысы келетін жұбайларға дейін қалай қолданатынын көріп отырумен бірдей. Автор оларды өз процесі арқылы алып өтеді және олар кенет тыныштық пен еркіндікке ие болады. Бұл кітапты оқығанда, мен саған алдымен мысалдармен танысуды, содан кейін Жұмысты өз бетіңше орындауды ұсынамын, керісінше емес.
Автордың мүны қалай істегенін қайта-қайта бақылай отырып, мұны өзің істеуге тырысқанда, нәтижеге жетуінді жеңілдетеді. The Way of the Superior Man: A Spiritual Guide to Mastering the Challenges of Women, Work and Sexual Desire by David Deida. Дэвид Дейда. Бұл кітап ер адамдарға арналған, бірақ әйелдер де ерлердің қалай жұмыс істейтінін түсінгісі келсе, оны оқуға міндетті. Мен үшін тамаша, тартымды болып көрінді және қарама-қарсы жыныс туралы СОНШАМА көп түсіндіргені сонша – мен еркектерді бұрынғыдан артық құрметтейтін болдым. Менің ұсынуыммен оқып шыққан жігіттер кітап олардың шабытына қанат бітіргенін айтты. Автор еркектіктің ең жоғарғы нұсқасына жүгінеді ( және оны түсіндіреді ), ал бізге, қыздарға, осы жігіттерді неліктен сонша жақсы көретінімізді және ер адамдарға олардың қаншалықты керемет ( немесе болуы мүмкін ) екенін еске салады. СЕМИНАРЛАР PAX – Элисон Армстронг Мен олардың « Еркектерді қалай түсінуге және әйелдерді қалай дәріптеуге болады » атты әйелдерге арналған тамаша семинарларының бірінде болдым. Ол мені бірден нокаут – қа түсірді: өмірде осы жасыма дейін менің бұл туралы ештеңе білмеуім қалай?! Бұл өте жақсы жүргізілген семинар болды.
Мен бір ғана семинарға қатысып, одан үлкен ләззат алып қайттым. Хоффман институты Иә, бұл « Сен не, мені мазақ қылып тұрсың ба? » сериясынан! Бейсбол таяғымен жастықты ұрып-соғу, өкпе-ренішпен айқайлау, өзіңе-өзің үйлену, ішіңдегі балаңа бесік жырын айту; жалпы, көпшілікті артына қарамай жүгіруге мәжбүр ететін нәрсенің бәрі бар. Бұның тым шамадан тыс болғаны сондай – берілмеу мүмкін болмады, өйткені одан басқа не істеуге болар еді? Бағымызға орай, семинарды әзіл-қалжың сезімі керемет, өте сүйкімді де шебер адамдар жүргізеді; сен тұтас бір аптаны сонда өткізесің, өзіңнің өткен шағың мен шектеуші сенімдеріңе терең көмілесің де, олардан арыласың. Бұл шектеуші сенімдерге арналған клизма сияқты. Мен бұл семинарды қалай жек көрсем, солай үнатып қалдым, сондықтан оны барынша үсынып бағамын. Тамаша әрі ақпарат та мол ( тағамдары да дәмді болды ). Тыңдауға тұрарлық мықты ораторлар: Марта Бек, Эстер Хикс, Марианна Уильямсон, Байрон Кейти, Уэйн Дайер, Дэвид Нигл, Дипак Чопра, Габриэль Бернштейн. ҮНДЕУ Құрметті оқырман! Кітапты сатып алғаныңыз үшін алғыс айтамыз! Қазақ тілінің мазмұны дамыса ғана Қазақстан дамиды.
Себебі мемлекетті дамыту үшін – адамдарды, адамдарды дамыту үшін – тілімізді, ал тілімізді дамыту үшін тілдің контентін, яғни мазмұнын дамыту қажет екеніне көзіміз әбден жетіп отыр. Кітап сатып алу арқылы Сіз өзіңіздің де, еліміздің де дамуына қызмет етесіз. Қазір тілдің байлығы сөздік қорымен емес, сол тілде бар ақпараттың көлемімен, яғни контентімен, мазмұнымен өлшенеді. Қазір жер шарында 7,6 миллиард адам өмір сүреді, ал Қазақстанда 18 миллион халық тұрады. Біздің әлемдегі үлесіміз 0,23 пайыз. Демек, біздің мазмұн жасау қуатымыз да сол деңгейде. Сондықтан адамзат қалыптастырып жатқан мазмұнға қазақ оқырмандарының қолын жеткізу – біздің ортақ мақсатымыз. Қазақ баласы мақты маман болу үшін, әлем әдебиеті мен қызықты кітаптарды оқу үшін өзге тілді меңгеруге мәжбүр болмаса екен дейміз. Біз кітап шығарайық, Сіз кітаптарымызды сатып алу арқылы қазақ тілін қолдаңыз. Балаларыңызға, ағайын-тума, құда-жекжатқа әр мерекеде кітап сыйлаңыз. Той-томалаққа шашуға тәтті-пәтті емес, кітап апарыңыз. Қыздардың жасауына кітап салыңыз. Тойбастарда кітап таратыңыз.
Егер қазір тегін электронды форматын оқып отырсаңыз ( сіздің жағдайда солай ), кітапты оқып болған соң қағаз нұсқасын сатып алыңыз да жақыныңызға сыйға тартыңыз немесе жеке кітапханаңызды толтырыңыз. Үйіңіздің бір қабырғасы кітапқа толсын. Кітап жиналып тұратын үйде өскен балалар білімқұмар келеді, ал білімқұмар баланың болашағы кемел болмақ. Қазақ елінің болашағы кемел болсын десеңіз, қазақша кітаптарды сатып алу арқылы ҚАЗАҚ ТІЛІНІҢ МАЗМҰНЫН ҚОЛДАҢЫЗ!
