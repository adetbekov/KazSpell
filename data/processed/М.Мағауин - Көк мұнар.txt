Кітап көпшілік оқырманға арналған. Роман-квинтэссенция Ерте ғасырда, көне Грекия дәуірінде, Эмпедокл ( б.з.б. Кейінірек, бұл құрамға Шығыстың алғашқы ұстазы Аристотель ( б.з.б. Су, от, ауа, топырақ қатарына эфир қосылды. Ол бас құдірет ретінде көрінді. Демек, жаратылыс құрылысы осы аталған бес кірпіштен қаланған. Бесеуінің ішіндегі зоры – эфир түсінігі кейін де физика саласында аса маңызды рөл атқарды. Бірде керек, бірде артық көрген оны тағдыр тәлкегі кванттық теория мәселелерінің біріне айналдырып жіберді. Қазір ол Хиггс өрісі ( немесе бозон, материяға салмақ беретін бөлшектер ) деген атпен белгілі. Кезінде Эмпедокл/Аристотель енгізген ірі зат-құбылыстар ұсақ бөлшектерден тұратыны жөніндегі идея, сөйтіп, болмыс көрінісінен болмыс мәніне дейін көтерілді. Бірте-бірте ( Демокрит, б.з.б. Он жетінші ғасырда Рене Декарт эфирді жарық тарайтын кеңістік тұрғысында түсіндірді. Кейін Максвелл электромагниттік толқындар өмір сүретін орта ретінде тұжырымдады. Бұны Ньютонның абсолюттік кеңістігі орнына келген теория деуге де болады. Эйнштейн салыстырмалы теориясына бір тұрақтылық енгізіп те көрді, ол кеңістікті қозғалмайтын объектіге айналдыратын еді. Бүгінде бәріміз жаппай түпнегізді іздейміз. Түпнегізден ( субстанция ) материя тұлғасы көрінеді.
Дәнінен бидай, аналық/аталықтан өсімдік, тұқымнан егістік өсіп шығады. Өнеді. Бір нәрсенің бар қасиеті бір түйірдің бойына жиналады. Бар дүниенің бір дүниеге сыйып тұрған мәнін квинтэссенция дейді. Қазақша, тоқсан ауыз сөздің тобықтай түйіні немесе тоқетері. Ұзын сөздің қысқасы. Бастан өткен жайттың қорытындысы. Мәтінді, мазмұнды тұжырымдап, нығыздап мәнге айналдыру. Сол мән ертең мәтін атынан сөйлеп тұрады. Мәннен мәтінді танимыз. Бүкіл шығармашылығына жарық түсіріп тұр. Заманауи тақырыптары, тарихи сюжеттік желілері, тіпті, сөз саптау, оқиға құру, жазу мәнері – бәрі осы романда көтерілген, аңғарылған, байыпталған, жеткен, қалыптасқан машықтан бастау алады. Үлкенді-кішілі роман-повестері, әңгіме-хикаяттарының қайнар көзі аталған шығармада жатыр. Туынды түркі рухын тірілтеді. Бас қаһарман Едіге Жәнібеков: « Мен – тәңірі текті, тәңірі сыпатты түрік Білге қаған »... – дейді кітаптың 337-бетінде, 1-том ( он үш томдық шығармалар жинағы, « Қағанат », Алматы, 2002 жыл ). Poманды ашқан кезден бастап-ақ, түркілік кеңістік, қыпшақ даласы, кең Сарыарқа бейнесі көз алдыңызға келеді.
Профессордың доцент Бәкен Тәңірбергенов жазған ғылыми жұмысын түзетіп жатқан сәтіне дәл түскен Едіге әріптесінің таяздығына, дайындықсыздығына кездейсоқ куәгер боп қалады: « Есіңізде болсын, Ноғай ордасында Шыңғыс ұрпағы – хан, сұлтандар емес, Едіге әулеті – билер үкім жүргізген. Орда әміршісі хан емес, ұлыби аталған, оның бас министрін уәзір емес, нұрадын деген ». Келесі бетінде: « Қадырғали Жалайыр, Жамиғ-ат-тауарих, қазан, мың сегіз жүз елу төрт, Записки Оренбургского отдела Императорского Русского Географического общества, тысяча восемьсот семьдесят пятый год, выпуск третий... Жаздың ба? », – деп сұрап, берген тапсырмасын мұқият орындауын талап етеді. Жаңа міндеттер жүктейді. Сол Бәкен Тәңірбергенов кейін Едігенің мұрағаттан тапқан ғылыми жаңалықтарын пайдаланып кетеді. Роман-мысалдар Рас, қолға алған туынды – әмбебап туынды. Бір жерінен – кең тынысты « Аласапыран » роман-эпосының көмескі бейнесін көрсеңіз, енді бір тұсынан – « Қыпшақ аруы » мен « Қара қызды » байқайсыз. Бұл жазбада « Көкбалақтың » сұлбасы да, « Жармақтың » ізі де жатыр.
Кейін зерттегенде, « Жыланды жаз », « Бір атаның балалары », « Тазының өлімі » атты повестерін жазуда қолданған, соңыра мектебіне, жазу мәнеріне айналған Мағауинше сөз құру, тіркес қалыптастыру, сөзді кестелеп өрнектеп тоқу, мәтін әсемдігін күшейте түсу тәрізді әдіс-тәсілдері алғашқы жазғандары ішінен « Көк мұнардан » табыла бастады. Сөзіміз дәлелді болу үшін, әуелі « Аласапыранға » бастайтын эпизодтарды мысалға келтірейік, сосын, « Қыпшақ аруына » көшеміз: « Алыстан айбарлы атын естіп, мұқият дайындалған франктер өздері түгіл астарындағы атына дейін көк болатқа құрсап, дулығаларының ұшындағы үкілерін желбіретіп майданға шығып еді, қозыжауырын жебе мен қайқы қылыштың өтiне ұзақ шыдап тұра алмады. Ұрыс даласында қураған сүйегі мен үйілген темірлері ғана қалды ». Немесе, « Жоғарыда көк аспан, төменде қара жер пайда болып, адамзат жаратылғалы ай мен күн куә боп көрмеген қиян-кескі қырғын басталды. Айғай-сүреңнен, қарулардың қаржысқан дыбысынан құлақ тұнды, жерге төгілген қанның көкке көтерілген буынан қызарып күн тұтылды ». Қаншама жыл іздеген, бейнесін ойша сызып, талай таңды ұйқысыз атырған арманым қасымда келе жатыр. Қасымда. Сен екен деп талай қызға қол создым.
Алданғанымды тез байқаушы ем... Мен сені өмірде жоқ деп ойлай бастаған ем ». Болмаса, « Көзіне көзі түсіп кетіп еді, тұнық жанарымен жалғасқан кірпіктері өткір екен ». Не, « Жебе кірпіктер баяу айқасып барады ». Ол, негізі, ендігі межеде жазушы-ғалымның шығармашылығында алты алаш тарихы мен қазақ көркем сөз өнері астасып жататынын меңзеген еді. Шытырман жазушылық жолындағы, өмір бойы ұстанып келе жатқан атақты бейнетқорлық ұстыны тұңғыш рет тағы осы « Көк мұнардан » көрінді, автор-кейіпкерге профессор жетекшісі бірінші тараудың соңында, кітаптың 252-бетінде былай деп өсиет айтады: « Аузымыз ондай дуалы емес, алайда қазақтың көп шалы сияқты, бірауыз ақыл бізден де шығады: Ғылым мен өнер адамы үшін фәниден бақиға барар жол біреу-ақ – жұмыс істеу, басқаның бәрі алдамшы. Осыны жадыңа тұт ». Немесе, 259-бетінде: « Өмір жолының бойындағы тұңғыш марафонын Едіге ойша үш кезеңге бөліп қойған.
Алғашқысы – жалпы дайындық: диссертация тақырыбына тікелей немесе жанама қатысы бар тарихи, әдеби нұсқалармен бажайлап танысып шығу, екіншісі – таза спорттық режимге көшкен шақ: зерттелмек мәселенің ізіне түсу, бүге-шігесін анық танып, тереңіне бойлап ену, ең соңғы, шешуші кезең – аламан бәйгенің өзі: ойдағы өрнекті қағаз бетіне түсіріп, жазып шығу ». Аруақтың даланы кезіп жүрген штрихтары кейінгі Мағауинді еске түсіреді. Кітаптағы махаббат эпизодтары, Едіге-Гүлшат, Гүлшат-Бердібек, Хәлел-Зада-Бәтия үшбұрыштары, оянған нәпсіні ауыздықтай алған табандылығы, сәтсіз өткен шынайы сезімнің өзін, мөлдірлігін сақтай білген кісілік қасиеттері, бәрін, пендешілік тірлігін, пендауи ғұмырын ұлы мақсатына, асыл міндетіне, мехнаты асқан ғылыми жұмысына бағындырғаны – жас ғалым ұстанымынан хабар береді. Сертіне берік, сөзіне тұрақты, мұратына адал. Басты арманы – ұлттың ар-намысы. Ұлы тарихын ұлықтау. Бірақ ұлықтайтын тарихын ұрлатқан елдің асыл қазынасы, алтын кеніші идеологиялық қоймаларда құлыптаулы жатыр. Құлпын бұзатын шақ келді. Арпалыса жүріп, « Алдаспанын » жарқырата көтеріп жүріп. Мұхтар Мағауин – бүтін тұлға. Ғұмырында адасып көрмеген ақеділ алаш перзенті. Шындығы да жарты емес. Себебі жарты шындық та – жалған.
Жорта сөйлемейтін, қиындықтан қорықпайтын, орта жолда тастап кетпейтін сенімді қаһарман. Ол – мұратына жетпей тынбайтын, сапарын аяқтамай қайтпайтын қайраткер. Кітаптың өн бойында Совет идеологиясының қазақ жөніндегі түсінігін автор келемеждеп, күлкі қылады. Айналайын Совет жаппай қара танытты. Қараңғы халық кенет екі аяғы аспаннан салбырап жерге түсе қалған сияқты. Сонда, оған жерді кім берді, тарихтан келмегенде, соншама халық енді қайдан шыға келді. Ғылым, ғалымдар туралы кітапта қала өмірі жиі-жиі көрініс беріп отырады. Елінің тарихын, ұлтының қайраткер тұлғаларын білгісі келетін жас ғалымдар аса сергек, белсенді, батыл. Өткен ғасырдың 60-жылдары қазақ санасы күрт ояна бастады. Ең әуелі оянған қазақ қаламгерлері еді. Олар оянған ұлт зиялыларының алды болды. Роман ішіндегі роман « Едіге дәл осы сәтте өзінің басы – бұлтсыз, ашық көк аспандай тұнық, ал рухы шырқау биікте қалықтаған қырандай еркін екенін сезінді. Ақыл-ойы жетпейтін, қолынан келмейтін ештеңе жоқ сияқты, бойына күшi сыймай, кемерінен асып-төгіліп бара жатқан сияқты ». Бұл – аса маңызды штрих. Модерн заманының ықпалы, автор-кейіпкердің адамзат ақиқатты, әлемді танитынына сенімділігі, прогреске күмән келтірмейтін, сенім білдіретін дәуірдің әсері.
Өзінің қомақты табыстарына, қол жеткізген жетістіктеріне масайраған адамзат ғылыми-техникалық ізденістердің шегі жоқ, үздіксіз, кедергісіз, ешқашан тоқтамайды десек те, түбінде ғарышты түгел танимыз деп ойлады. Өзін дүниенің қожайыны сезінді. Өндіріс қарыштап дамыды. Енді қазір дағдарып отыр. Әлемді таныған сайын танымайтын нәрсе көбейді. Мысалы, кванттық механика. Автор-кейіпкер жазып-жазып, ақырында таусылады. Қараса, кітапханада жалғыз өзі қалыпты. Филогенез онтогенезді қайталайды. Бұл кітаптың жанры көп: мистика, реализм, фэнтези, интеллектуалдылық, тарихилық, лирикалық. Бәріне дәлел келтіре берсек, эссе/мақаламыз романның цитаттық көшірмесіне айналып кетеді. Роман ішіндегі кітаптың тақырыбы – қыпшақ ата-бабамыздың айбынды жорықтары, азаттық үшін күресі. Ортада екі батыр сайысып жатыр. Қыпшақ Темір-Бұқа мен қаушын Назар-Тағай ». Екеуі де мерт болады. Ел үшін, Отан үшін. Бул жазылып жатқан роман. Екі қолжазба жазылу барасында бір интертекст құрайды. Бір мәтін бір мәтінге мінгеседі. Екеуі бір мәтін ішінде болса да, екі түрлі кеңістікте өмір сүреді. Себебі уақыты бір емес, бөлек-бөлек. Әр уақыт өз кеңістігіне сай, әр кеңістік өз уақытына ие.
Автор-кейіпкердің қолжазбасы, мәтіні сол автор-кейіпкерді туғызып жатқан роман мәтініне тігіледі. Сонда метатекст үлгісі қалыптасады. Мәтін ретінде екеуі де ұлы мәтіндердің бір-бір бөлшегі. Жеке шығарма тұрғысында бас-аяғы, құрылымы бар жазбалар. Роман-философия ( жаратылыс жайлы ой-толғамдар ) Романда еркіндік бар. Әртүрлі тақырыпта диспуттар, диалогтар құрылады. Ғұмыр/ажал, рух/материя, сана/жан, адам/ғалам, ақыл/сезім турасында ойланады. Келешекті болжайды, топшылайды, пысықтайды. Өмірдің құны көрген бейнетіне тати ма, неге мехнат өнердің серігі? Батыста қалыптасқан, экзистенциалистік ағым көтерген философиялық мәселелер біз талдап отырған роман бойынан да анық көрініс табады. Түрлі концепция, топ, жүйе ілімдерімен жақсы таныс автор сөз арасында үздік үлгілерден ( цитата ) үзінділер келтіріп, шығарманың ə рін, түсін, келбетін айшықтай түседі: « Студент кезінің өзінде Спинозаны да, Кантты да, Гегельді де түгестім деп жүрген, тіпті Ницше мен Шопенгауэрдi тауып оқыған Едіге тіксініп қалды: құлаған жігіттердің ішінде қаражаяу ешкім жоқ-ты ».
Кіші ғылыми қызметкер арманы, жас ғалым ізденісі аспирант жұртына тән ақиқатты тануға деген құштарлық, кітапқұмарлық, әлем әдебиетімен жүйелі түрде танысу мәселесі, адамның ақыл-ойына, қабілет-қарымына деген сенімі, өрелі әңгіме ауаны, бәрі тегіс роман мазмұнын байытып, әртүрлі реңк береді, бояуын қанықтыра түседі, жылы атмосфера туғызады, шығарма формасын қалыптайды. Бұл өзі « ақылды роман » қатарына жататын туынды. Автор қиын мәселе, күрделі тақырыптарды қаузайды. Жарыстырады, шыңдайды, толықтырып отырады. Кейде мәтін екі романның қайсысына қатысты екені бұлдыр күйінде қалады, бұл – автордың, кейін атауы табылған, постмодернистік/интеллектуалдық ойыны. Қаламгер жорта ұмытып кетеді, тасада қалдырады, сілтеме жасамайды. Мысалы, он үшінші тарау былай басталады: « Алла тағала хайуанат атаулы түрлі мақұлық, құрт-құмырсқа, жан-жануарларды тегіс жаратып болған соң, осы он сегіз мың ғаламға билік жүргізетін өзінен басқа да бір ие, дәлірек айтсақ, орынбасар керек екеніне көзі жетті... Бірінші – Адамды жаратуы қате екен. Өзі пішіндес жан иесі әлемде жалғыз-ақ болып қала беруі жөн еді ». Роман-модернити Сөз жоқ, « Көк мұнар » – модерндік қоғамда дүниеге келген модерндік туынды.
Бір сюжеттік желіге бірнеше параллельдер байланады. Әмбебаптық қасиет, роман ішіндегі роман, әр кейіпкерден көз жазып қалмай, финалға дейін жетелеп, жеткізуі, модерндік дәлдік, бұлыңғыр, екіұшты жағдайдың жоқтығы, анық іс-әрекет, ғылым жолындағы үлкен қам-қарекет, сана ағымы ( ағысы ) шығарма ішінде модерндік үлгі-нұсқалардың классикалық әдіс-тәсілдермен жұптасуын, аралас-құралас жүре беретіндігін білдіреді. Он тоғызыншы ғасырдың орта шенінен бері жазылып алына бастаған, біздің заманға жеткен жырлардың дені – сол көне дәуірде туған ұлы эпостардың әбден азып-тозған, жарым-жарты қасиетінен айырылған нұсқалары ». Келтірілген екі абзац тарихи жанр мен модернистік ізденістің оп-оңай бір-біріне кірігіп, жаңа бір текст пайда болғанын көрсетеді. Роман нығыз жазылған. Дәл мұндай шығарма бұрын-соңды қазақ прозасында болған емес. Әрі « Көк мұнар » қазақтың жас прозасы ауыл тақырыбынан қалаға ауыса бастаған, көшіп жатқан межесін белгілейді. Бірақ бұл проза көші созылыңқырап кеткені де рас. Әлі күнге шейін қала қаламгерлері басым көпшілігінің тақырыбы, кейіпкерлері – ауыл тұрғындары. Немесе, қалада уақытша жүрген қыр адамдары. Біздің әдебиетімізде бүгінге дейін қала – құбыжық, қалалықтар тегіс – мәңгүрт.
Жалпы, ұлттық проза жанрында қалам тартқан, жоғары оқу орындары тыныс-тіршілігін баяндаған, махаббат-қызықтарын жырлаған, оқырман қауым жылы қабылдаған, авторға абырой-бедел әкелген, әдеби сын назарына іліккен, атақты роман-повесть, әңгіме-хикаяттар жоқ емес, бар. Тіпті, көп. Шынымен, студент-жастар жайлы жазылған қомақты дүниелер жеткілікті, бірақ ғалымдар туралы, ғылыми мәселелер хақындағы, білім/таным төңірегінде әңгіме өрбітетін, интеллектуалдық тартысқа шақырып тұратын көркем туынды, әдеби шығарманы кездестірген емеспіз. Урбанизация – модерндік сипат. Постмодернде аяқталады. Бірақ кешеуілдеп жүретін біз тағы да көп нәрседен кенже қалдық. Алайда сеңді бұзатын, түрен салатын, қаһарман тұлғалар болады. Олар бір өзі бүкіл халықтың жүгін көтеріп тұрады. Сөз соңы « Көк мұнардың » бір шолғанда, біз теріп шыққан қасиеттері осындай. Жаңа толқын, жас ұрпақ, азат буын тағы да басқа қырларын табары сөзсіз. Көркем дүние әсері жойылғанша өмір сүреді. Күрделілігіне қарағанда, « Көк мұнардың » ғұмыры ұзақ болары екі бастан анық секілді. Дидар Амантай 07.02.2020 КӨК МҰНАР Жалыннан жасқанар жан сен емес!.. Гөте. Шарасы таусылғанның, басқа айтары қалмағанының белгісі.
Едіге сырт киімін шешуге оқталған беті, бөгеліп қалды. Әйткенмен де, Едіге кабинетке батылсыздау кірді. Профессор орнынан тұрып кеткен екен. Иығына желбегей жамылған шапанының етегі көлеңдеп, кең кабинет ішінде тымпың қағып, ерсілі-қарсылы кезіп жүр. Қимыл-қозғалысы атан түйедей кеуделі, зор денесіне мүлде үйлеспейді. Бет-аузы ғана емес, маңдайдан басталып, қарақұсқа барып бір-ақ тірілетін қасқасына дейін қып-қызыл боп кетіпті. Қос шекесі мен самайындағы сәл бұйралана біткен, қайратты боз селеу шашы ұйпа-тұйпа. Ұзын көкбурыл қасы салбырай түксиіп, көзіне құлай жаздап тұр, профессор еңкеңдей аяқ басқан сайын дір-дір етеді; қабағы көтерілсе-ақ ұшқын атып кететіндей. Төрде, абажадай жұмыс столының жанында, орындықтың арқалығына сүйеніп, ары қарап біреу тұр. Бойға қонымды тігілген, ине-жіптен жаңа шыққан әдемі қоңыр костюм ауада өзінен-өзі ілініп қалғандай. Пиджактан ақ көйлектің қатырма жағасы көрініп тұрған мойын тұсындағы бір уыс үрпиген шаш қана сол шамада бас барын, ол бастың салбырап төмен түсіп кеткенін, ғайыптың күшімен ғана үзілмей, сабағына ілініп әзер тұрғанын аңғартады. Қағып, шаңын кетіргісі келгендей.
Есіңізде болсын, Ноғай ордасында Шыңғыс ұрпағы – хан, сұлтандар емес, Едіге әулеті – билер үкім жүргізген. Орда әміршісі – хан емес, ұлыби аталған, оның бас министірін уәзір емес, нұрадын деген. Бұл – әдебиет тарихымен, фольклормен айналысушы кез келген бала үшін әліп-би болуға тиіс жайлар. Ұқтың ба? Яғни, сіздің әлгі уәзірлер мен мүйіздер туралы гипотезаңыздың күлі көкке ұшты деген сөз. Бірақ әлгі кітапта... – айыпкер тілі күрмеліп, тұтығып қалды, – әлгі ескі кітапта... Дәл солай жазылған. Жазылуы мүмкін емес. Ол – анық. Жаңсақ оқығансың. Тек бұл ғана емес, басынан аяғына дейін қате көшіріпсің... Міне, « Қара құнан жалсыз, айыр малсыз... » деп қойыпсың. О заманда жауынгерлер жорыққа құнан мінбеген. Есек те мінбеген, мыңнан таңдап тұлпар, тұлпар табылмаса белі мықты, жілікті ат мінген. Тексте қара құнан емес, қара құла болу керек; айыр емес, ер, сөз әліптен басталғанымен ер болып оқылады, мағына әуені солай.
Яғни: « Қара құлам жалсыз, ер малсыз... » Орыс әдебиетінің тарихын зерттейтін ғалымдар кем соққанда үш-төрт шет тілді еркін біледі. Россия тарихына ғана емес, бүкіл әлем тарихына жетік. Ал сендер... өскен елдің баласы... ысқырғанда жер жарасыңдар, әлі әптиекке де жеткен жоқсыңдар. Сөз құрап, сөйлем түзгенімен, оқығанын мазмұндап бере алмайтын, төрт амалды түгеспеген баланы бірінші кластан екінші класқа көшірмейді. Ал біздің кейбір « зиялылар » онға дейін санап үйренбей тұрып, әліппенің бер жағында жүріп ғылым докторы болғысы келеді. Профессор стол басына барып, кең, жұмсақ креслоға сылқ етіп отыра кетті. Даусы өте баяу шықты. Әбден шаршаған тәрізді, ашуы да басылған сияқты. Бәкен лып етіп орындыққа отыра қалды. Әп-сәтте қағаз, карындашын суырып алды. Жемге үйренген асыранды малдай, профессордың аузына қарап қалған. Жетпіс бес, үш. Мұнда бірталай материал бар. Радловтың жетінші кітабын қара. Иә, сөздік емес. Сол дәуірдегі тарихи жағдайдан хабардар болу үшін біраз отыру қажет. Мына авторларды оқы: Перетяткович, Смирнов... В.Д., бұл – Қырым хандығы жөнінде жазған.
Қалмақ тарихына қатысты әдебиеттермен тегіс танысып шыққан жөн... « Осының бәрін әуре боп несіне айтып жатыр, – деп ойлады, не терге шығудың, не кетіп қалудың ретін таба алмай, ақыры босаға жақтағы бір орындыққа отыра кеткен Едіге. Әйтпесе, былтырғы екі Сейдалинды бір адам етіп жазғаның сияқты, тек мені ғана емес, бүкіл кафедраны ұятқа қалдырасың. Тіпті жаңағы араб графикасымен жазылған, қазақ тіліндегі текстердің өзін оңдап оқи алатыныңа күмәнданып отырмын... – Оған күмәнданбаңыз, Әз-аға. Біздің үшінші курста бір жігіт бар, Шынжаңнан келген... Өзін түбінде аспирантураға қалдыру керек. Маған бір зачет қарыздар боп жүр. Кітапханаға ертіп апарып, жаңағы қате оқыған жерлеріңнің бәрін түзеттіріп ал. Мың мәрте рақмет! Еденде, столға сүйеулі тұрған қоңыр былғары портфелін алып, сырт еткізіп ашып, әдебиеттер тізімі жазылған қағазын салды. Қайтадан бекітей, сипалақтап аз отырды. Портфелінің аузын жаппаған күйі орнынан тұрды. Оған дейін екі айдай Қазан мен Ленинград архивтерінде отырмақпын. Бүгін кешке ұшам. Профессор қолын сілтеді. Бірақ ақсақал ренжіген жоқ. Үнсіз отыра берді. Оны қостағандай, профессор тағы да қолын сілтеді. Бірақ Бәкен кете қоймады.
Тіпті мүлде қайта жазып шығам. Тек... сіз маңызды, үлкен шаруалармен жүріп... екі-үш айдай бөгелесіз... нетiп... жатып қалмас па екен... Кіммен... Әлгі өзіміздің « Ғылыми жазбаларға », немесе академияның « Хабаршысына » берсем бе деп ем... Жігіттермен де келісіп... – Түзесең бере бер, менің қарсылығым жоқ, – деді профессор. Манадан бері стол үстінде жетімсіреп жатқан қолжазбаны Бәкеннің алдына қарай лықыта салды. Аузы ашық сумкасын еппен қайтадан жерге қойып, қолжазбаны алды. Тек... жариялату қиынға түспесе... Қазір жұрттың бәрі жазғыш боп кетті ғой... Сіздің « Қарсылығым жоқ » деген қолыңыз тұрса... Манадан бері көріп отыр ма, әлде сол сәтте ғана аңдады ма, әйтеуір профессор Едігеге қарап басын изеді де, терезені нұсқады. Ақ буға көмілген салқын, таза ауа бөлмеге лап берді. Профессор қалтырап тоңғандай сәл тітіркенді де, шапанының жеңін кимек болды. Бірақ қолы қанша шарлағанмен, жең табылмады; шапанды теріс жамылыпты. Сөз Бәкенге арналған еді.
Иығындағы шапанның бітеу жеңін бос қармаланған қолына енді әлде слюдадан, әлде шыныдан жасалған, қазір ешбір дүкенде, ешбір музейде кездеспейтін алты қырлы жуан сары қаламын алды. Алған бетте көсіп сияға батырды. Қолжазбаның бірінші бетіне көлденеңнен қиғаштай тартып айдақтатып жазып шықты. Содан соң қаламды лақтыра салып, сиясауыттың қасында тұрған Жамбылдың кішкене бюстін басынан тас қып ұстап алды. Бірақ Жамбылдың бюсті – сорғыш емес. Оны профессор келер мезетте-ақ аңғарды. Аңғарды да, керегін іздеп столдың үстін көзімен үрдіс шолып шықты. Жоқ! Үйдің екінші жақ бөлігінен асығыс басқан аяқ дыбысы естілді. Бірақ бұл – кәрі профессордың тосаң құлағына жетпеген тәрізді. Әлима жеңгей есікті жеңіл ашып, лып етіп кіріп келді. Аз-маз ентігіңкі. Шынында да, істің мән-жайын сәл кеш аңдаған Бәкен сорғышты столдың бір жақ шетінде, қобырай шашылған газет астында жатқан жерінен тауып алып, дәл Әлима кірер сәтте профессордың қолына ұстатқан еді. Профессор екі қолына кезек-кезек қарап, Жамбылдың бюстін де, пресс-папьені де орын-орындарына қойды. Алдында жатқан Бәкеннің қолжазбасын саусақтарының ұшымен болмашы ысырды да, манағыдай, шапанының жеңін тауып кимекке әрекет етті.
Тағы да қолы жең қуысы болуға тиіс тұсты бос қармаланды. Шапанын алып, жөндеп кигізбек. Дарынсыз шәкіртіне деген бар ашуын енді әйеліне көшірген сияқты. Түрегел, жөндеп қайта кигізейін. Бұдан былай кабинетке жұмыс уағында кірме. Әлима жеңгей Едігеге қарап болмашы жымиды да, жайқала басып шығып кетті. Жауыннан соңғы атқұлақтай басы кегжие қалыпты. Сәлемді алмаған өзіңіз. Кірістің бе? Бірақ соны жазып біткенше мүйізіміз түбінен үзілетін шығар... – Һім... hім... Қазіргі жас жігіттер қызық осы, Әз-аға! Еңбексіз, толғақсыз бәрін оп-оңай ұрып алмақ... « Ғылым – инемен құдық қазғаннан қиын » деген нақылды ұмытқан. Сейіл-серуен... ресторан... қыз... Сөйтіп жүріп ғылыми атақтан дәмелі. Ғылымға мұндай тоғышарлық көзқарас жарамайды, iнiшек. Ал, Әзаға, біз тайлы-таяғымыз қалмай тегіс аэропорт басынан тосамыз. Өз құнын білетін тәкаппар жас доцент қажып, шаршап отырған кәрі профессорға болмашы ғана бас изеп, ал бала аспирантқа мүлде назар аудармастан ыздиып, тық-тық басып шығып кетті. Профессор сол қолымен жағын таянып, оң қолының арық, боп-боз саусақтарымен столдың үстін тықылдатып, үнсіз ұзақ отырды. Қане, не бітірдің? Философиядан.
Уақытыңды... Қанша еді? Емтихан тапсыру үшін оқыған сабақ бiлiм боп бойға сіңбейді. Философиямен шындап айналысқың келсе, оқу программасын жиып қойып, өзіңше кірісу қажет. Әрине, кейін, уақыт тапқанда. Ал қазір... қазір... алдыңда басқа мақсат тұр. Бірақ оның да ортаяр, сарқылар күні туады. Қазірден бастап ақылыңды, күшіңді орнымен жұмсауға үйрен. Неге жымиясың. Абай айтқандай, « Артқа қарап, ақылсыз шалға күліп » отырған жоқпысың? Күліп отырсың... – О не дегеніңіз, Әз-аға... Профессор қолын болмашы сілтеп, айтпағыңды түсінем дегендей ишарат білдірді. Біз де күлгеміз. Әйткенмен... әйткенмен бізде күлкі көп, ой аз, сөз көп, қимыл аз болды. Сонымен түк бітірмей бос қартайдық. Күлгендерің орынды. Тек енді бір қырық жыл өткен соң осы біздің бүгінгі кебімізді киіп жүрмеңдер... Ал жарайды, кәрі кісі мылжың келеді, көбірек сөйлеп кетсем тағы күлерсің. Бар. Ауыз үйге Едігемен қоса шықты. Байқаймысың, Флобер бұл сөзді сол кезде жазғандарын жариялатып, болашағынан үлкен үміт күттіріп жүрген жастардың ешқайсысына қимаған, жан адам білмейтін, көп жұрт ақылсыз салқам сері санаған Мопассанға арнаған.
Аузымыз ондай дуалы емес, алайда, қазақтың көп шалы сияқты, бір ауыз ақыл бізден де шығады: ғылым мен өнер адамы үшін фәниден бақиға барар жол біреу-ақ – жұмыс істеу; басқаның бәрі алдамшы. Осыны жадыңа тұт. Жаңа ғана аспан ашық, ауа мөлдір еді. Әп-сәтте қала үстiн боз тұман бүркепті. Аяқ астында қобырап жатқан сары, саржағал, көкала жапырақтар саудырамайды, бойын дым алған, екі қапталын емен, терек көмкерген асфальт тротуарлар да, өңі тозған көгал арасымен ұзыннан-ұзақ тізе, жиі егілген бұталарды жағалап, ағаш арасына сіңіп жоғалатын тастақ соқпақтар да тықылдамайды, бар дыбысты бетін бүркеген алабажақ кілем жұтып алып жатқандай. Қожыр-қожыр, қыртыс-қыртыс жуан емендерінің төменгі арбақ бұтақтарында өзегіндегі жасыл өмір семген, енді үзіліп түсіп, көрінгеннің табанының астында былбырай езілуі ғана қалған, көп ұзамай топыраққа айналуға тиіс бірлі-жарымды жетім жапырақтар салбырап тұр, ал бусанған ағаштардың ұшар басы бұлтқа барып бір-ақ тірелетіндей, буалдыр, мүлде көрінбейді. Қатар-қатар тізілген емендердің діңі аспанды жерге құлатпай ұстап тұрған табиғи тіреулер тәрізді көрініп кетті Едігеге. Тұман ауырлап, қоюлана түскендей.
Манағы бозғылтым мұнар тығыздала, сығыла келе аппақ сүтке айналып, төңіректі тегіс тылсым күйге бөледі. Күн батқаны, иә таң атқаны белгісіз, ауа ұйып, жер маужырап тұр. Тыныштықты төрт тараптан бірдей тұншыға естілген машиналар шуы ғана бұзады. Анда-санда ақ бұлттың арасынан ентелей басқан әлдекімдер шыға келеді де, сол мезетінде қайтадан тұманға көміліп, көзден тасаланады. Кейде таяу маңнан жұптаса құшақтасқан, немесе жай ғана қол ұстасқан қыз, жігіттердің баяу қалқыған сүлесі қарауытады, көп ұзамай тұңғиыққа батып олар да жоғалады. Едіге өзінің бар көркінен айрылып, қопсыған қара топырағы ғана қалған Гүл алаңында ерсілі-қарсылы сенделіп жүргенін аңғарды. Бәкен бастаған нөкерлер түні бойы аэропортты күзетер ме екен?.. Ха-ха-ха! Осы біздің қарттарды түсініп болмайды. Қуыс кеуде, мүсәпір жан екенін жақсы біледі. Біле тұра сыртқа теппейді. Неге? Шабарманның көптігінен зиян жоқ, жалбаңдап жүре берсін дей ме. Тұғырға шыққан ақсақалдардың бәрі сөйте берсе не болмақ... Әлде бер жағын ғана танып, тереңіне үңги алмай жүр ме?.. Әлі жас, – ха-ха, қырықтағы қырқылжың да жас, – мінінен айығар, білімі жетіліп, ақылы толысар деп ойлай ма?
Сірә, солай шығар. Қызық шал... Көргені көп, қорытқаны аз, білетіні көп, жазғаны аз. Аз емес, әжептәуір, бірақ мен алпысқа дейін жасасам одан үш-төрт есе көп еңбек қалдырар ем... « Уақытыңды бос өткізгесің... » Аспирантураға түсе салып, екі айға жеткізбей кім кандидаттық минимум тапсырды екен? Жоқ, мұным бос сөз. Мәселе, минимумда емес. Мүмкін осы жолы он бес-жиырма күнді артық жұмсаған шығармын, артық жұмсалса да орны бар, бірақ бұдан бұрын талай күн, талай апта қаза кетпеді ме... Жылап, бостан-босқа кетпеді ме... Қартың дұрыс айтады. Бастан өткен жай ғой. Күндерін емес, жылдарын жоқтайтын шығар. Аянышты... Шынында, қазақ гуманитариясындағы ең мықты екеудің бірі – өзі. Академик, профессор, доктор... бар атақты алған... тек бойындағы барын түгел бере алған жоқ... Жалғыз бұл емес, анау да... Менімше өнер адамы қанша бергенімен ғана емес, өз мүмкіндігін қаншалық іске асырғанымен де бағалануға тиіс.
Өйткені талант – табиғат сыйы, бойына талант дарыған жан – пайғамбар іспеттес, оған ерекше миссия жүктелген; оның өмірі өзінікі емес, елінікі, сондықтан күйкі тірлікпен күн өткізбей, бойындағы бар күшін ретімен, қажетті істерге ғана жұмсап, ақылы мен білімін, дарынын бір-ақ мақсатқа – халқына қызмет ету жолына ғана бағыштауға тиіс; өзінің бойында үлкен қабілет барын біле тұра бос шашылған адам – қылмыскер: ондайлар тамұқ отына қақталып, отанын сатқан азғындармен қатар жаза шегуге лайық. Мұны түсіну қиын емес, бұған онша көп ақылдың керегі жоқ. Ой кім білсін... Мейлі, әркім өз ақылымен бай, әркімнің өз жолы бар, тіпті кейбіреулер бірнеше жолмен қатар жүргісі келеді. Ал менің ұстанған мақсатым, жүрер жолым біреу-ақ. Ешқандай күш мені ол жолдан тайдыра алмайды, ешқандай әзәзіл ол мақсаттан айныта алмайды... Тұман... Тұман... Шал бүгін ұша алмайтын болды... Бұлардың басынан не өтпеді дейсің... Революция... аласапыран... соғыс... тағысын-тағылар. Ал біз көрген ең елеулі оқиға – « бұрын адам аяғы баспаған тыңды игеру ғана. Мы – хозяева этой земли 2. Әрине. Иен түз. Отын – шапқандікі.
Мы – хозяева... Енді кім... Абзал қарт, Могикандардан қалған соңғы тұяқ. Құрметтеу керек. Баяғыда пайғамбардың ең ақырғы сахабаларын қалай қадір тұтса, біз де бұларды солай қадірлеуге тиіспіз. Құшақтауым керек еді мана. Үйренбеген соң қиын екен. Бәкен құсап жағынып тұр деп ойлап қалуы да мүмкін ғой. Сонысы жаман... Әлде аэропортқа барсам ба екен. Жоқ. Шал ренжіп жүрер, бұл не бос сандалыс деп. Мен уақытымды текке өткізбеуге тиіспін... Бір жапырақ қатырма қағаз алу үшін бар қорлыққа көнесің. Бәкеннің дәрежесіне жетіп, ғалым атану оңай емес. Жілік майың үзілгенше кітапханада отырып, ақыры өліп-талып минимум тапсыру, тiнтiнектеп архивтер мен сирек кітаптар қоймасын ақтару, жоқтан-бардан құрап шатпақтап жаза беру... Мұның бәріне көнерсің, бәрі де қолыңнан келер. Ең қиыны – ақылды, ғұлама адамдармен ақылды, ғұлама кісіше сөйлесе білуге үйрену екен. Жыл сайын біздің республикамызда ғана қаншама көмір, қаншама темір, қаншама мыс, қаншама қорғасын өндіріледі... » Пай-пай... Бәрін білеміз. Көзбен көресің. Оймен танисың. Сөйте тұра... Мінеки... Ішіңе сыймайды.
Көмейіңе тіреледі де тұрады... Бір шаштараз иендегі құдыққа айғайлапты дейді. Бізде ондай құдық та жоқ. Жарылып өлетін шығармыз. Ну и к черту 3!.. Әлсіздер ғана күрестен тайқиды. Біздің болашағымыз тамаша... Екі мың алпыс екінші жылды көрер ме еді... « Мың тоғыз жүз қырқыншы жылдар » деген адам шынында да сәуегей боп шықты. Мен сәуегейлікке таласпаймын. Бірақ дәл екі мың алпыс екінші жылдың, – басқа шет жұрттарды білмеймін, – дәл біздің ел үшін қой үстіне бозторғай жұмыртқалаған заман болатынына сенем... Көрден тұрып келіп, сығалап көріп кетер ме еді. Ай, шіркін-ай десеңші... Күн батып, қас қарайған тәрізді. Қою боз тұман қарауытып, көгжілтім тарта бастады. Қол созымнан арғы жерде не боп жатқаны көзге шалынбайды. Бар сәулесін тұман жұтып, бір-бірінен алыстай түскен қадау-қадау көше шамдарының төңірегіне себі шамалы. Өлеусіреген жарығымен өздерінің барлығын хабарлау үшін ғана тұрғандай. Едіге ешқайда бұрылмастан жатақханаға тура тартты. Төрт этажды үлкен ғимарат бусанып терлегендей. Есігі тынымсыз. Бір ашылып, бір жабылады. Сыртта жеңіл киінген екі-үш жігіт, төрт-бес қыз тұр екен.
Едіге көз тоқтатып қарамаса да, оқуға жақында ғана қабылданған бірінші курс студенттері екенін аңғарды. Киген киімдерінен, сөйлеген сөз, қимыл-әрекеттерінен шаһар өміріне әбден үйреніп кетпеген, бастықпаған қалыптары танылады. Уыз өң, сұңғақ бойларынан, бүкіл болмыс, бітісінен тазалық, пәктік лебі есіп тұрғандай. Іштен үзіліп-талып, Робертиноның қарлығыңқы, балаң даусы естіледі. Әйтпесе бұл не жын-ойнақ... Айтпақшы, бүгін күн сенбі екен ғой. Сенбі сайын біз де... Бірақ мыналардың өмір сүргеннен гөрі қызық қууы көбірек... Әй, мейлі, қайда барар дейсің, мойындарына құрық түскенше сайрандап қалсын. Жастық екі айналып келмейді ». Жиырма екіден жаңа асқан Едіге, әлі балалықпен қоштаспаған, қиялшыл, арманшыл жас жігіт атаулыға тән мінезбен өзін өмірден көрерін көріп, аларын алып біткен қарт санайтын. Адам өткеніне қызықтай қарайды дейді ғой... Үшінші этаж... Үш жүз бір... Штаб-квартира будущего светила науки, ныне холостого, бедного аспиранта филолога Едіге Мурат-улы Жанибекова и великого математика нашей эпохи Кенжека Абдрашитовича Аханбаева... 4 Ұлы математик үйде екен, жарық жанып тұр. Есік ашыңыз! Академик келіп тұр!..
Кілті құрғыр қайда кетті екен... Қап... » Ақыры кілт әлденеше рет ақтарып, қолына ештеңе іліктіре алмаған плащының қалтасынан табылды. Кенжек те үйде екен. Есіктің ашылып, жабылғанына, Едігенің кіргеніне назар аударған да жоқ. Кекілі жалбырап көзіне түскен күйі, қобыраған қағазға толы стол үстіне төніп, әлденені шимайлап отыр. Бірақ жазуынан бөгелуі көп тәрізді. Ерні жыбыр-жыбыр етеді. Жынын шақырып, келтіре алмай жатқан бақсы сияқты. Едіге есікті іштен бұрап жауып, киімшең күйі стол басына келді. Ақ қағаздың бетін бұған мүлде бейтаныс таңбалар басып кетіпті. Математикалық белгілер емес, баяғыда құрып, жойылып біткен көне халықтың әлі танылмаған, оқылмаған жазуы тәрізді көрінді Едігеге. Кенжек – сол жұмбақты шешкелі отырған, шешуге тақалған Шампольон, немесе Томсен... Кенет Томсен еңсесін қалт жазып, басын көтерді де, қаламының ұшын көкке шошайта ұстаған күйі Едігенің бетіне тесіле қарап, қатып қалды.
Едіге математик досының дәл қазір өзін емес, ауада ілініп, қалқып жүрген әлдебір күрделі формулаларды, шатасқан байлауы шешілмей жатқан қиын түйінді есепті ғана көріп отырғанын, алдында екі аяқты адам емес, аузын арандай ашқан арыстан тұрса да сезбейтін, білмейтін халге жеткенін аңдады да, бақайының ұшымен басып барып, жайлап сырт киімін сыпырды. Сол бетінде төсегіне келіп, аяғын салбыратып, сәл үнсіз отырды да, кенет есіне бірдеңе түскендей апыл-ғұпыл шешініп, етпеттей, теріс қарап жатып қалды. Бірақ қанша зорланғанымен, қайдағы-жайдағы әртүрлі мазасыз ойлар бойын құрсап, көзі ілінбей-ақ қойды. Ақыры, талығып барып, терезеден құланиектенген таң сәулесі түскен шақта әрең ұйықтап еді. Гардеробқа кезекке тұрған адамдардың бір шеті сыртқы қақпадан да шығып кетіпті. Іште, ақыры кезегі жетіп, киімін өткізген, енді оқу залына номер алудың сәтін күткен халық тіпті қарақұрым, шағын коридорда ине шанышар орын жоқ. Едіге мазасыздана қоймады. Ол оқу залын кітапхана қызметкерлерімен бірге ашысып, бірге жабатын ағайындарының көбінің ғылыми атаққа қол жеткен соң бұл ауылды төңіректеуді сирететінін білетін, ондайлар жексенбі күні мұнда аттап баспауға тиіс.
Шынында да, ғылыми қызметкерлер мен аспиранттарға арналған зал жартылай бос боп шықты. Киімін оңай өткізіп, нөмерді оңай алған Едіге бір құшақ кітабымен өзі жақсы көретін екінші қатардағы он төртінші орынға кеп жайғасты. Өзінің жобалауынша, Едіге минимумдарға жан қинамауға тиіс еді. Мамандық пәні болмаса, қалған екеуін осы алғашқы жарты жылда-ақ оп-оңай өткізіп, негізгі күшті диссертацияға салмақ ниетте-тін. Алайда кандидаттық дипломға барар жол бұл ойлағаннан әлдеқайда шырғалаңды боп шықты. Университеттегі кәрі профессорлар мен жас доценттердің көпшілігі кандидаттық минимумдарды ғылымға кездейсоқ әлдекімдердің өтіп кетпеуі үшін жасалған тосқауыл, бөгеттер деп есептейтін де, аспиранттарға өте жоғары талап қоятын. Оған Едігенің көзі аспирантураға түсер-түспестен-ақ жетті: сентябрьдің басында философиядан емтихан тапсырған екінші жылдық тоғыз аспиранттың төртеуі ғана сыннан өтті. Бәрінің де алған бағасы « қанағаттанарлық ». Соның өзінде қуаныштарында шек болсайшы. Студент кезінің өзінде Спинозаны да, Кантты да, Гегельді де түгестім деп жүрген, тіпті Ницше мен Шопенгауэрді де тауып оқыған Едіге тіксініп қалды: құлаған жігіттердің ішінде қаражаяу ешкім жоқ-ты. Сондықтан да табандап отырған, өзі ойлағандай, көп « қан төккен ». Ал келесі тосқауыл – шет тілі.
Ауылда орта мектепте жүргенде келген-кеткен мұғалімдердің ыңғайымен бірде немісше, бірде ағылшынша оқыған, ал университеттің филология факультетіне түскен соң араб тіліне көшкен Едігенің енді жаны қысылып, жер тарылған шақта міндетті Европа тілдерінің біріне судырап шығуы қиын еді. Және мақсат – минимум тапсыруда ғана емес, Едіге батыс ориенталистерінің түркі халықтарының тарихына, әдебиеті мен мәдениетіне қатысты еңбектерін түпнұсқадан оқымайынша ( расында, олардың көбінің аудармасы да жоқ ) шын ғалым болам деп дәмелену – надандық екенін аңдаған. Орыс тілінің өзіне қала төңірегінде өскен құрбы-құрдастарынан көп кеш жетілген, шалғай ауылдан шыққан қазақ баласына қажетті әдебиеттерді еркін оқитын дәрежеге жетудің өзі көп күшке түссе керек еді. Бірақ Абай мен Бұқарды түгел, « Фауст » пен « Евгений Онегинді » түгелге жуық жатқа білетін Едіге өзінің зердесіне сенетін. Сондықтан жаны қиналғанмен, зырлап өткен алғашқы минимумнан соң шет тілін де өз кезегімен шешілетін мәселеге балады; бүгіннен бастап таза ғылыми жұмысқа көшпек ниетте еді. Өмір жолының бойындағы тұңғыш марафонын Едіге ойша үш кезеңге бөліп қойған.
Алғашқысы – жалпы дайындық: диссертация тақырыбына тікелей, немесе жанама қатысы бар тарихи, әдеби нұсқалармен бажайлап танысып шығу; екіншісі – таза спорттық режимге көшкен шақ: зерттелмек мәселенің ізіне түсу, бүге-шігесін анық танып, тереңіне бойлай ену; ең соңғы, шешуші кезең – аламан бәйгенің өзі: ойдағы өрнекті қағаз бетіне түсіріп, жазып шығу. Үш кезең тиісінше аспирантурадағы үш жылға сәйкес келетін. Ал осы жоспар нақ орындалса, – орындалатынына жас жігіттің ешқандай күмәні жоқ-ты, – Едіге жиырма бес мүшелінде ғылымда үлкен жаңалық тапқан, тіпті қазақ әдебиеті тарихында төңкеріс жасаған, – ол қандай жаңалық, қандай төңкеріс – әзірге күңгірт, бірақ жаңалықтың да ашылары, төңкерістің де болары ақиқат, – елі мен халқының сүйіспеншілігіне бөленген, абыройлы да ардақты, әзиз жан атанбақ. Содан соң... содан соң алғашқысынан да ұзақ, алғашқысынан да қиын жаңа марафондар. Бірінен соң бірі. Барлығы да жеңіске, жақсылыққа, атақ, мәртебеге, даңққа толы. Қандай үлкен табысқа жетсе де тоқырап қалмайды. Өсе береді, өркендей береді, мұраты таусылмайды. Қандай қиыншылық кездессе де қаймықпайды.
Жауын да, дауыл да, ештеңе де тоқтата алмайды. Ешбір зұлым күш тура жолдан бұра алмайды. Өмір өшкенше солай болмақ. Бірақ қазіргі тірлігі күйкі, мимырт. Уақыт өтіп барады, тындырған түгі жоқ. Мәселен, кеше түстен бүгінгі түске дейінгі бір тәулік ішінде не бітірді? Жарайды, уақа емес, емтиханнан соң шаршаған шығарсың. Ал сонда бос кеткен күнің осы ғана ма? Мұндай күннің талайы кетіп жатқан жоқ па... Қор боп, жылап кетіп жатқан жоқ па... Өстіп кете бермек пе? Сонда отызға келгенде, қырыққа келгенде кім боласың? Елуге не бетіңмен жетесің? Елуге жете қойсаң жақсы, үлесіңе берілген өмір өлшеулі, одан әлдеқайда аз болса қайтпексің? Тағдырдың пешенеге жазған еншісі қарашы жұрттан өзгеше болса, өзгеше екеніне сенімді болсаң неге еңбек етпейсің, неге жан қинап терлемейсің? Бар ойы – қарын қамынан аспаған қаса наданнан не айырмаң бар? Есіктің қарсы алдында, шығаберіс ауызда жаурыны құнысып, ақбас шал отыр. Едіге кітапханаға қай уақытта келсе де осы қартты көретін. Және үнемі сол орыннан табылады.
Алдында қашанда үюлі көне кітаптар, сарғайған, іші түгіл сыртқы мұқабасына дейін тозып, жыртық-жамау басқан үлкенді-кішілі ескі газеттер тігіндісі. Әлдебір мақалаларды қайта-қайта оқып, бірдеңелерді көшіріп шұқынып жазып, ертеден кешке дейін қадалып отырғаны. Қай уақта тамақ ішетіні, қай уақта басқадай қажеттерін өтейтіні белгісіз. Едіге оның бой жазып сыртқа шыққанын көрген емес. Таңертең тоғыздан бұрын, кітапхана ашылар алдында, тым ерте келген, немесе кешкі он бірде, оқу залдары жабылғанша отырып, тым кеш қайтқан күндері талай рет тоғысып қалды: қолына үнемі ішінде май-май ескі газетке оралған әлденелер бар торқалта ұстап жүреді; паспорты мен оқырман билетін де басқа орын табылмағандай, сол торқалтаға салады екен. Киімді құбатөбел, әрі қалай болса солай, олпы-солпы киеді. Шын ғалымдардың шығармашылық тұрпаты бір-біріне ұқсас та, сыртқы кейіптері әртүрлі келеді, ал мінездері санқилы шығар. Едіге арық шалды сондай өзгеше мінезді оқымыстылардың қатарына балап, сыртынан жақсы көретін де, жүріс-тұрысына қызықтай қарайтын. Үлгі алар, өнеге тұтар адамдар өмірде көп-ақ. Соның бірі – осы кісі. Осылай өмір сүру керек. Осылай еңбек ету керек. Едіге қомданып алып, қайтадан кітапқа үңілді.
Әйткенмен, ойы пышырап, бұрын қызыға қарайтын көне дүниелердің ішіне бойлап еніп кете алмады. Ақыры өнімсіз тірлікпен бей-жай күйде бірталай отырған соң бой жазып, серпіліп алмақ боп вестибюльге шықты. Қарақұрым. Жыпырлаған студенттер. Оқу залына кіруге кезекте тұр. Ал ол жақтан шығып жатқан ешкім байқалмайды. Соған қарамастан, бәрі де үмітті. Едіге шашы қобырап өскен, мойындарына шнур байланған екі-үш жігітті шырамытты. Мана гардероб алдында көрген. Едігенің көзі жұртқа қосылмай шеткерірек тұрған, қолтығында шүберекпен түптелген, қалың ескі кітабы бар, шашы қиылған, дене бітімі нәзік, он алты-он жеті жасар шамасындағы аққұба қызға түсті. Кетуге бекінген сияқты, сонда да үміт жетегімен қарайлаңқырап тұр. Қабағы түйілген, астыңғы ернін тістеніп апты; бір жақ ұрты томпиып тұр. Кәмпитке өкпелеген бала сияқты. Едігеге оның бiтiс-болмысы қызық көрініп кетті. Ішке қайта кіруге зауқы соқпады. Жан-жағына қарайлап, аз бөгелді де, қыздың қасына кеп, – басқа барар жер де жоқ еді, – шарбаққа сүйенді. Осы мезетте қыз орнынан қозғалып, кететін ыңғай танытты. Жұқа бетінің ұшы лып ете түсті. Өздерің ештеңе оқымадыңдар, жұртқа да оқытқан жоқсыңдар.
Бұл қалыпта алғашқы семестрдің өзінен өтпейсіңдер. Қыз екі беті құлағының ұшына дейін алаулай қызарып, көзімен жер сүзіп, үнсіз тұрып қалды. Қалжың үшін сөз бастағанымен, ақыры бұлай болар деп күтпеген Едіге енді өзінен-өзі қысылып, сасайын деді. Үлкен ағаның ақылы ғой біздікі. Алыстан келіп, соншама қиындықпен оқуға түскен кейбір балалардың бірінші курстан аспай ауылға қайтып жатқанын көргенде ішің ашиды. Қыз ұзын, қайқы кірпіктерін баяу көтеріп, Едігенің бетіне тік қарады. Жанары тұнық екен. Мойылдай қара көзі, қолмен қырнап, әсем қалыпқа түсіргендей имек, қара саржа қасы – иығына толқындана төгілген қап-қара шашымен астасып, жаңағы қызылы бірте-бірте тарап бара жатқан аққұба өңге ерекше жарасымды кейіп береді. Едіге қыздың түрінде қазақтық емес, Еуропа халықтарына тән бірдеңе барын аңдады. Орыс түгіл поляктың өзінің тілін білмейді. Қыз Едігенің бас-аяғына шола қарап, үнсіз жымиды да қойды. Қыз бас изеді. Мына бөлмеге кіріп дайындал. Жаңа біздің бір студентті бір үлкен ағай тұрғызып жіберіпті. Жүр, сонша қорқақ болу жарамайды.
Жалпы оқу залына кіруден мүлде күдерін үзді ме, әлде Едігенің аузынан әдетте жеткіншектердің шамына тиетіндей сөз шыққандықтан ба, қыз қорғаншақтағанымен, ғылыми қызметкерлер отыратын залға енді. Аралары алшақ, жеке-жеке қойылған столдардың басында қадау-қадау боп сіресіп отырған қасқабас ақсақалдарды, шаштары сирегенмен, түгесіле қоймаған, жер ортасынан асса да өздерін әлі жас санайтын қарасақалдарды, әзірге тұмсығы тасқа тимеген, басы да, басқасы да бүтін, балалықтан кеткенімен, жігіт ағасының жасына жетпеген аспиранттарды – құпия сырлы, беймағлұм жаңа бір діннің ақ мәрмәрдан, қара гранит тастан, сұрғылт көк темірден қашалып жасалған құдайлары мен әулиелерінің бейнелері ретінде қабылдағандай, көзі бақырайып, жан-жағына жаутаңдай қарап, тұрып қалды; тіпті, кеткісі келгендей сыңай білдіріп еді, Едіге балаша қолынан жетектеп әкеп, өз орнына отырғызды.
Байқа, бұрышқа тұрғызып қойып жүрмейін... Едіге алдында қатарлай қаланған, тарихқа, этнографияға, әдебиет пен фольклорға қатысты, соңғы кезде Мәскеу мен Алматыдан шыққан, қағаздары сықырлап тұрған қалың-қалың еңбектердің, революцияға дейінгі дәуірде Санкт-Петербургте, Қазан мен Ташкентте араб графикасымен басылған, әбден ескіріп, сарғайған жұқалтаң кітапшалардың, Аткинсон мен Бартольдтың Лондон мен Ләйпцигте ағылшын, неміс тілдерінде жарияланған, әсем өрнектелген қалың мұқабалы томдарының ешқайсысына байыздамай, бірін жай ақтарып, біріндегі суреттерді қарап, бей-жай күйде аз отырды да, ақыры алғашқы басылымындағы Карамзин тарихына тоқтады. Кейінгі жасанды, жат идеялармен басы шырмалмаған, өзіне бүйрегі бұрса да өзгені даттамай, болған оқиғаны сол болған қалпында нақпа-нақ қағазға түсіруге тырысатын зор ақыл, үлкен жүректің иесі оған еңбегіндегі деректердің сонылығымен ғана емес, тар заманда өмір сүргеніне қарамастан, кеңпейіл, дарқан мінезге, уақыты тұстас, немесе ізін баса шыққан ғалымдарды былай қойғанда, қазіргі төрт аяқтан бірдей тағаланған білгірлердің өзінің бойынан кездесе бермейтін абзал қасиетке ие ғажайып жан ретінде ерекше ыстық еді.
Сондықтан ара-тұра кездесетін жаңсақ пікірлерін елемей, қандай ғылымның болмасын қалыптасу кезеңінде ұшырасатын әр түрлі сыпаттағы балаңдықтарын кешіре, қиял-ғажайып кітабына, немесе хикаялы романға түскендей, демін ішіне тарта, қызыға, таңырқай отырып оқитын. Бүгін де солай болды. Әрбір жақсы кітаппен алғаш табысқанда ғана бойды билейтін сезім: бетін аударған сайын көкірек кеңіп, дене жеңілейе түскендей. Едіге дәл осы сәтте өзінің басы – бұлтсыз, ашық көк аспандай тұнық, ал рухы шырқау биікте қалықтаған қырандай еркін екенін сезінді. Ақыл-ойы жетпейтін, қолынан келмейтін ештеңе жоқ тәрізді, бойына күшi сыймай, кемерінен асып-төгіліп бара жатқан сияқты. Қолындағы кітапты тастай бере, қағаз бен қаламға жармасты. Ешқандай дайындықсыз апыл-құпыл жаза бастады. Сол қалыпта бөгеліссіз ұзақ жазды. Қаламның ұшы санасының тереңінен қайнап шыққан ойларына әрең ілесіп отыр. Бір кезде қарнының ашқанын аңдады. Сағатына қарап еді, жеті жарым екен. Төменге түсіп, буфеттен бір бөтелке айран алды да, түрегеп тұрған беті асығыс шайқап, аузынан іше салып, қайта кеп отырды.
Ақыры, бойын кернеп тұрған бұл реткі барлық ойы болат қаламның ұшынан көк сия арқылы сыздықталып, ақ қағаз бетіне таңбалана, таңбалана келе, серпіні әлсіреп, түгесілген шақта, көкірегі де ішіндегі бар қымызы сарқылып алынған күбідей қаңырап қалып еді. Оң қолының ортаңғы саусағының қалам ұстаумен мүйізденуге айналған қырының тырнақ көбесімен қоса ауырып тұрғанын, буын-буынына дейін әлсіреп, қатты шаршағанын аңдады. Бірақ өзіне-өзі риза еді. Көңілінде аз-маз түйткіл тұрғанымен қатты риза еді. Қазір жынынан айрылған бақсының кебін киіп, бар желігі басылып, сабасына түскенімен, ертең-ақ мына сәл зеңгіп ауырып тұрған басының жаңбырлы бұлттан шыққан күндей қайта ашылатынын, қаңыраған көкірегінің болат серіппелі ғажайып күшке қайта толатынын, жаңа ғана бастан кешкен сезімнің түгелдей қайталанатынын білетін және бұл күйдің бір, екі рет емес, он, жүз, мың мәрте, сан мың мәрте, бүкіл өмір бойы өзіне басыбайлы екеніне нық сенетін. Өмір суалмай-ақ құмарлық басылар, шабыт сарқылар, көңіл ортаяр деп ойламайтын... Едіге құрысқан бойын жазып, жан-жағына қарап еді, кең залда жалғыз өзі ғана қалыпты. Есіктен басын қылтитып кезекші әйел сығалады.
Едіге орнынан тұрды да, қағаздарын реттеп, кітаптарын жинап, сыртқа беттеді. Қаңыраған залда аяқ басқан дыбысына дейін жаңғырығып естіледі. Кенет Едігеге осы жүрген жүрісі, іс-әрекеті, бүкіл болмыс, тірлігі мәнсіз, мағынасыз көрініп кетті. Әлденеше жүз жыл бойы өздерін құл етпек болған шүршітпен жағаласты. Жау күшті еді, көп еді, айлакер еді. Көптігінен қара жер қайысатын. Ал қулығын түпсіз терең шыңырау дерсің. Соның арқасында бұларды талай жер соқтырды. Бірін-біріне айдап сап, шақ-шақ қылып та қойды. Селдей қаптап келе жатқанда бетін бұрып жіберіп, басқа жұрттармен қидаластырып та қойды. Қорқауларын сатып алды, аңқауларын алдап алды, әйтеуір мың түрлі айла-шарғымен өз қызметіне жүргізуге тырысып бақты. Бірақ түптің-түбінде қайсар рух пен қара күш алты айыр тілді кестi, құмырсқадай қайнаған көп әскерді шілдің тезегіндей тоздырды. Қырды, жойды, жеңді. Жүз рет жаншылса, жүз рет қайта көтерілген, не азат тұрамыз, не өлеміз дескен шишілерді ақыры өлтіріп, халқын харап етіп, қаласын жермен жексен қылып бір-ақ тынды. Ашу тарқаған соң ойлап қараса, қағанға алым-салық төлейтін де адам қалмапты.
Аспаны көк, жері жасыл мұсылман елдеріне аттанды. Мешіттерін қиратты, сарайларын құлатты. Мұхаммедтің ақ сәлделі үмбеттерін қойдай бауыздады. Тірі қалғандарын бодандыққа қабылдады. Тау сағалаған күржілер мен әрмендерді де ту талақай етті. Бағындырды, салық салды. Айлаға да, ақылға да жетік ромейлерді көк теңіздің сағасына дейін ығыстырды. Олжаға шаш-етектен батты. Бытырап жүрген сақлабтар бір ұрғаннан қалмады. Елін алды, қалаларын өртеді, алғын, шығын арқалатты. Алыстан айбарлы атын естіп мұқият дайындалған франктер өздері түгіл астарындағы атына дейін көк болатқа құрсап, дулығаларының ұшындағы үкілерін желбіретіп майданға шығып еді, қозыжаурын жебе мен қайқы қылыштың өтiне ұзақ шыдап тұра алмады. Ұрыс даласында қураған сүйегі мен үйілген темірлері ғана қалды. Бұлардың бетіне ешкім келе алмады, екпініне ешкім төтеп бере алмады. Бәрін де жеңді, бәрін де бодан қылды, бодан болмағанын састырып, бұқтырып қойды. Олар мәңгі бақи осылай бола береді деп ойлады. Олар тарих сабағынан бейхабар еді. Вавилон мен Египеттің де, Карфаген мен Римнің де құлағанын білмейтін.
Олар « Басқа жұртты құл етіп, тәуелділікте ұстап отырған халықтың өзі де ешқашан шын мәніндегі азат, тәуелсіз ел бола алмайды » дейтін марксистік дана қағиданы әлі естіген жоқ-ты. Рас, олар дүние кезек екенін білетін, бірақ ол кезек бізден басқалар үшін ғана деп есептейтін. Халықтың екі-ақ проценті сауатты боп тұрған заманда мұндай жаңсақ ұғымды кешіруге де болатын шығар: бес-он жыл, қырық-елу жыл емес, жүздеген жыл бойы іргесі берік тұрған, айдары аспан тіреген сәулетті ғимарат бір-ақ күнде құлайды деп кім ойламақ. Әйткенмен, зәулім мұнараның ірге тастары пышырай қопарылғанын, көк күмбездің төбесінен шым-шымдап тамшы аға бастағанын көзі ашық азаматтардың көруі қажет еді. Бірақ ешкім көрмеді. Немесе көргендер саусақпен санауға да келмейтін. Жалғыздың дабылынан көптің дабыры қашан да басым түседі. Сырт жау таусылғандай, олар тегіс жеміріліп, мұқалып біткендей, олар да ес жиып, күш топтамайтындай, кең тұсауды қиып, ұзын арқанды үзіп, өздерінің мойындарына қыл тұзақты іле алмайтындай, етек-жеңін бос ұстады. Бірін-бірі аңдуға, бірін-бірі іштен шалуға көшті. Жақсыларын қудалап, жамандарын көтермеледі. Әкелері қарындарының қамын ойлаудан басқаны қойды. Балалары бабаларының кім болғанын ұмытты.
Бұл, тіпті екі проценті ғана сауатты елдің өзі үшін кешірімсіз күнә еді. Міне, ақыры арқа тұстан жау шықты. Алысы емес, жақыны. Өз бауырынан басқа дұшпан таба алмапты. Қыпшақтар сескенгенімен өздеріне сенімді еді. Бір кезде бұлардың жетінші атасы олардың жетінші атасын бет қаратпай, ойсырата жеңген. Аруақ қолдайды. Ақ иіліп, бүгілмейді. Екі қол ұлы дарияның жағасында кездесті. Сандары шамалас еді. Жиырма бес түменнен. Қорғанушы жақтың сарбаздары тегіс жүректерінің түгі бар жанкешті ерлер еді. Шабуылдаушы жақтың қолбасшысы дана еді. Жоғарыда көк аспан, төменде қара жер пайда болып, адамзат жаратылғалы ай мен күн куә боп көрмеген қиян-кескі қырғын басталды. Айғай-сүреңнен, қарулардың қаржысқан дыбысынан құлақ тұнды, жерге төгілген қанның көкке көтерілген буынан қызарып күн тұтылды. Дала қанша кең болғанмен, майдан алаңы тарлық жасады. Бүкіл өмірін соғыспен өткізген байырғы жауынгерлер бой жазып еркін сілтесе алмай көп кемшілік көрген. Қан көбірек төгілген сайын жер де бірте-бірте кеңи берді.
Түс ауа бүйірі қанға малшына теңкиген аттардың, жарығы сөніп, жер құша жығылған басты, бассыз адамдардың мүрделері шұбарлаған далада кешегі туыс, бүгінгі өліспей бітіспес дұшпандар шоғыр-шоғыр, топ-топ боп соғысуға көшкен еді. Әр жерде жекпе-жек ұрыстар да байқалады. Қарап тұрған жан жоқ. Біреулер өмір сүру үшін, біреулер өлтіру үшін арпалысып жатыр. Тек бір-ақ жерде екі жақтың әлденеше мың қаралы әскері қарама-қарсы сап құрысқан күйлері ұрандасып, бір орында тұр. Ортада екі батыр сайысып жатыр. Қыпшақ Темір-Бұқа мен қаушын Назар Тағай. Екі әскердің бетке ұстар ең таңдаулы бахадұрлары. Таң бозында ұрыс басталған сәттен бері талайды жер қаптырған бұлар мана, с ə ске түсте кездескен. Ол кезде екеуі де атты еді. Қазір екеуі де жаяу қалған. Ол кезде бұлардың айқасына қарап тұрған жан жоқ-ты. Енді осы төңіректегі жұрттың бәрі қасапшылық жұмысын тастап, анадайда шоғырлана қатар түзеп, аруақ шақырысып, Аллаға мүнәжат етісіп тұр. Бұлардың сандары күн еңкейген сайын көбейе берді. Ал екі батыр жеңісе алар емес. Темір-Бұқада күш те, ерлік те басым, ал Назар Тағай әдіс пен айлаға жетігірек.
Күн ұясына қонып, қылыш шапқан көбенің торламасы жыртыла сөгілген жерлерден шып-шып көрінген қызыл қан қара күрең тартқан шақта дулығалы басы қақ айрылған Назар Тағай шалғымен шапқан шөптей үн-түнсіз сылқ құлады. Сол қолындағы, ішіне қабыса майысқан жыртық қалқанын көкке көтере бере: « Туған ел, жаным құрбан жолыңа! Өзінің он жеті жерден жаралы болған, бойына қуат, күш берер қаны сарқылуға айналған алып денесі теңселе ырғатылып, нәзік жаны тым аз – жиырма үш-ақ жыл мекендеген арыс кеудені қиып кете алмай тұрған сәтінде, дұшпанның бас батырының жер құшқанын көрген, еңселері көтеріліп, жеңістен басқаны білмеген бабаларының аттарын жаңғырықтыра ұран салған бауырларының бірін-бірі кимелеп, тезірек өлуге асығып, жауға қарсы қайтадан лап қойғанын Темір-Бұқа бүгінгі ұрыс тоқталып, екі қосын да өз келелеріне қайтысқан кезде, о дүниеден білді. Темір-Бұқаның қыршын аруағы басқа да көп нәрсені ұқты, ертең не болатынын, одан соң не болатынын, ақыры немен тынатынын білді, білді де қан жылады, бірақ не шара, бақиға көшкен сүлденің бұ дүние ісіне араласуына жол жоқ.
Тіпті, араласа қалған күннің өзінде жалғыздың үні шыға ма... 5 Айбынды Қыпшақ мемлекетінің күйреу кезеңіне арналған тарихи романын Едіге бұдан үш жыл бұрын, студент кезінде бастаған. Бел ортасынан асқанда дипломдық жұмыс, мемлекеттік емтихан деген сияқты қажетті міндеттер киіп кеткен. Іле-шала аспирантура, минимумдар әлегі келді. Ұзаққа доғарылды ма деп еді. Орыс тарихының атасы аталған қарттың дарқан еңбегіндегі бір болмашы сурет – Мұстафаның ерлігі туралы шағын хикая жүрегінің әлдебір терең түкпірінде бұйығып ұйықтап жатқан сезімге қайта қозғау салды да, күтпеген жерден жұмысқа кірісіп кетті. Таңның атқанын, күннің батқанын білмеді. Ақыры табандап бір ай отырған соң межелі жерге жақындап-ақ қалды. Тек көңілі күмәнді еді. Бәрі де орынды. Оқиғасы тарихи шындық ауқымында, идеялық бағыты тағы дұрыс. Әйткенмен, бірдеңе жетпейтін сияқты. Және анау-мынау, қосалқы нәрсе емес, ең басты мүшелерінің бірі, беломыртқа, жұлынтұта деген тәрізді. Едіге байырқалап артқа қарауы, біраз ойлануы қажет екенін аңдады. Оның үстіне қатты шаршаған еді. Адам да жас кезінде сол арғымақ мінездес. Енді бірер жеті дем алайын деген оймен қамсыз жатқан Едіге таң қараңғысынан оянды. Қайта ұйықтамақ әрекетінен ештеңе өнбеді.
Сергіп қапты. Ештеңеге алаңдамай, бес-алты күн тыныққан жақсы-ақ болар еді. Таңды қалай атырып, күнді қалай батырам? Бала кезінен сауық-сайран, сейіл-серуенді ұнататын, кәмелетке толғаннан бергі жерде аз-маз серілік те құрып көрген Едіге жиырма жасқа келген соң « дүниеден баз кешіп, бейсауат жүріс атаулыны тоқтатқан. Ара тұра операға, ұлт аспаптар оркестрі, иә симфониялық музыка концертіне баратыны болмаса, ол үшін тіршілік соқпағы жатақхана мен кітапхана аралығында шектелуге айналған. Едіге қазір қылшылдаған жастар түгіл, өңі тозып, күні қайтқан жасамыс адамдардың өзінің бұрынғыдай бар ғұмырын жұмыс үстінде, не от басы, ошақ қасындық күйкі тірлік астында өткізуді қойғанын білмейтін, жұрттың бәрінің бойында дүниеден қызық көруге, өмірден мейлінше көбірек алуға тырысатын мінездер пайда болғанынан мүлде бейхабар-тын. Оның ең биік мақсаты, бар тірлік-тынысы Гетенің жалғыз ауыз сөзінің ауқымынан шығар еді. Сонда бәрі де орындалады. Сен жарты құдайсың, пайғамбарсың. Бір өзің миллиондардан жоғары тұрасың, мыңдарға жол сілтейсің. Содан соң... Оның бәрін айта беріп қажеті қанша.
Тек есте тұтатын жай – рухани өркендеуде шек жоқ... Едіге басқа жол, басқа мақсаттағы адамдардың бәрін құрт-құмырсқа санайтын, оларға әдетте жирене, тіксіне қарайтын, немесе назар аударуға татымайтын мүскіндер санатына қосып, елемеуге, ескермеуге тырысатын. Ол, тіпті екі аяқты адам атаулыны қоғамға пайдалы және пайдасыз деген екі-ақ түрлі категорияға бөліп қойған еді. Аралық топ жоқ. Бұл үкімнің күші тек әлі бәлиғатқа толмаған, немесе орта оқуларын бітіріп үлгірмеген бала-шағаға ғана жүрмейтін. Осы тәрізді, кездейсоқ естіген адамның әумесер, яки ақымақ санауына негіз берерлік шетін ойлар Едігеде өте көп еді. Болашақ жарты құдай, толық пайғамбар, әзірше бүкіл әлемдік қазы – яғни бірінші жылдық филолог аспирант төсекте дөңбекшіп ұзақ жатты. Зорланған сайын ұйқының аулы алыстай түсетіндей, аздан соң көңіл ояуына қоса көз жұмудың өзі қиынға айналды. Екі жақ қабырғасына екі сида темір төсек, төріне үш орындықты қарапайым стол қойылған, үлкен жалғыз терезелі, енсіз, ұзыншақ бөлме сыздықтай сәулеленген шақта дәлізде арлы-берлі өткен адамдардың аяқ басқан дыбысы естіле бастады. Кенжек те алакеуімнен оянған еді.
Әдетінше асығыс, шала-шарпы жуынып, апыл-ғұпыл киініп, жуан сары портфелін сүйретіп, Ғылым Академиясындағы есеп-қисап орталығына жөнелді. Көп ұзамай дәліздегі жүріс тоқталды. Құлаққа ұрған танадай тыныштық орнады. Тек жатақханамен қапталдас Ұйғыр көшесімен анда-санда салдыр-күлдір етіп өткен трамбай ғана сыртта қайнаған өмір басталғанын, қала күнделікті тіршілігіне кіріскенін мәлімдейді. Едіге өзінің осы жатысын демалысқа балап, ананы-мынаны ойлағысы, тәтті қиялдарға шомғысы келді. Алайда, құрғақ қиял үшін де шабыт керек екен, бей-берекеті қашып, ақылы сан-саққа жүгіріп, сырлы әлемге ене алмай-ақ қойды. Кстати 6, менің қарным ашып жатыр. Сен осылай жатсаң, төсекке тамақ әкеп беретін біреу болса... « Рапсодия » деген кино көріп ем баяғыда. Сонда бір сұлу қыз өзі сүйетін скрипкашы жігітке өстіп күнде таңертең кофе, не шоколад әкеп тұратын. Қандай тамаша музыка... Чайковский... Рахманинов... Машық. Иә, музыканттарға ғана емес, ғылым мен өнердің барлық саласындағы адамдарға тегіс осындай күнделікті машық, тынымсыз еңбек керек. Спорттағы сияқты. Бәйгеден дәмелі стайер аптасына үш жүз-үш жүз елу километр жер жүгіреді. Жақсы штангашы күніне ондаған тонна темір көтереді.
Ал біз өтетін жол – ең атақты, ең жiлiктi стайер межелеген мәреден әлдеқайда ұзақ, біз арқалайтын зіл – ауыр салмақтағы жоғарғы класты штангашы көтеретін жүктен әлдеқайда ауыр. Ең саңлақ спортшының өзі отыздың о жақ, бұ жағында өнермен қоштасады. Ал біз өле-өлгенше сапта тұруға тиіспіз. Біздің өмір жолымыз – ешбір ұзындық өлшеміне сыймайтын шетсіз, шексіз марафон. Мықты болсаң, ақырына дейін шыдап көр. Шыдай алмасаң, мен Адаммын деп көкірегіңді керме. Сен екі аяқты малсың... Әйткенмен, малға да тамақ керек. Тұрмаса болмас... » Қыс түскенін, қыс түскеннен бері талай уақыт өткенін Едіге жаңа ғана сезінді. Көше толы емен, теректердің барлығы сіресіп қатып тұр. Қатты айғайласаң, иә тебініп қалсаң-ақ жуан-жуан, қожыр бұтақтары түбінен омырылып түсердей. Аспан күңгірт. Әбден кірлеген майлық орамал сияқты, сұрықсыз. Завод, фабрикалардың ондаған мұржалары мен көшеде ағылып жатқан, әр түрлі машиналардың мыңдаған моторлары шығарған күйелі түтін ыстаған қалың қар қоңырқай түске енген. Тіпті барлық үйлердің қабырғасын, ағаш атаулыны, қалқиған зат атаулыны тегіс ыс тұтып, бүкіл қала кiрлеп кеткен тәрізді көрінді Едігеге.
Жатақханадан бір квартал жоғары, Никольск базарының ішінде ұлт тағамдарын дайындайтын шағын асхана бар-тын. Ет, манты, лағман, палау. Нәрлі, дәмді. Клиенттерін көп бөгемей, тез атқарады. Таза. Сол тамағы мол, жақсы асханадан екі түрлі тағамды қатар жеп, лықа тоймақ боп келген Едіге айқыш-ұйқыш жуан тақтай шегеленген есікке тірелді. Мүлде жабылыпты. Басқа жерден дастарқан мәзірі мол, мәдениетті, үлкен, жаңа асхана салынбақ екен. Едіге қайтадан төмен құлдап, машина көп жүре қоймайтын оңаша, тыныш Киров көшесімен орталыққа қарай жаяу аяңдады. Көшеде бейсауат ешкім жоқ. Анда-санда портфельді, иә сумкалы, немесе қолдарына бірер кітап, екі-үш дәптерді жалаң ұстаған жігіттер мен қыздар өтеді арлы-берлі. Лекциядан ерте шыққан, немесе енді бара жатқан университет студенттері. Аяқ алыстары жіті, еңселері көтеріңкі. Едігенің ойына Абай өлеңі оралды. Жалғыз бесік емес, жарты миллиондық халқы бар үлкен қаланы еркін жайлап жүрген балалар ғой. Осы бағытта жүрген жұрттың бәрі өзін басып озып жатқан сияқты еді, асықпай, жайымен келе жатқан Едіге ақыры өзінен де мимырт біреуді қуып жетті.
Үстіне иығы түсіңкі, етегі шұбатылған, ұйпа-тұйпа көнетоз қоңыр пальто, басына артқы жиегі майланып, кірлеп, сауыс боп кеткен, мыжырайған ала кепка киген арық адам мас кісіше әрең жүріп барады; бірде әлдекімді қуып жеткісі келгендей, жіті қозғалса, енді бірде киноның баяулатылған кадрларындағыдай, аяғын санамалап, бірақ өкшесін қадай-қадай басады. Көлденең қараған жан бұл кісіге бір нәрсенің – қолындағы, ішіне газетке оралған әлденелер салынған, бояуы оңған, ұзыншақ жіп торқалтаның қатты бөгет жасап келе жатқанын аңдар еді. Шынында, бұл кісінің мазасын алып, тынышын бұзған – осы торқалата деп қана ойлауға боларлықтай. Сол қолынан оң қолына, оң қолынан сол қолына тынымсыз көшіреді. Содан соң желкесіндегі үрпиген көк бурыл шаштарын саусағының ұшымен мипаздап сылап алып, қушиған жауырынын қомдап, қолын ербеңдетіп, күбірлеп сөйлеп кетеді. Сөйтіп келе жатып, кенет қайтадан мойны салбырап, жауырыны қушиып, монтанси қалады. Осы жай әлденеше рет қайталанды.
Ақыры « Алматы » мейманханасының тұсына жеткен кезде жолдан бұрылып тұра қалып, еңкейіп торқалтасын ақтарып, қырық бүктелген ескі газеттердің арасынан екі басы қатар ұшталған сынық сүйем қарындаш, бір жапырақ қағаз алды да, тізесіне қойып әлденені жазуға кірісті. Едіге сонда ғана бейтаныс адамның өзі кітапханадан күнде көріп жүрген оқымысты ақбас шал екенін таныды. Бөгелмей, нысана тұтқан жері – Мир көшесінің бұрышындағы пельменханаға қарай жүре берген. Ертеңгілік пен түстіктің арасы – пельменханада жан жоқ екен. Едіге кассир әйелге қажетті тамағына шек соқтыруға оқтала беріп еді, біреу кимелеп алдына тұра қалды. Жаңа менің артымда келе жатқансыз. Едіге таласпады. Бұл – жаңағы ақбас шал еді. Шал екі тиынға бір стақан шай ұрғызды. Аспаздардан екі таза стақан сұрап алып, шайын тең етіп үшке бөлді. Үстіне ыстық су құйды. Өңі сарғыш бозғылтым үш стақан шай болды. Қайда баратынын күтіп тұрды да, Едігемен бір дастарқанға отырды. Торқалтаның ішінен май-май газетке оралған бірдеңе алды. Сытыр-сытыр еткізіп, орауын жазуға кірісті. Пірәдар мұсылманның сәлдесіндей шұбатылып, стол үстін тегіс жауып кетті. Ендей бүктелген тұтас бір газет екен.
Түгел жазылған кезінде ішінен шеті кетілген тоқаш шықты, Шал тоқашты стақандардың бірінің үстіне алып қойды да, газетті мұқият қайта бүктеді. Едіге ойланып қалды. Шал тоқаштың шетінен малжаңдап бір тістеп, шайдан бір ұрттады. Ыстық екен. Қолы да күйсе керек, қайта орнына қойды. Едіге тағы да ойланды. Білмесеңіз ұят болады, – деді шал. Өлі жанарын сығырайта, сынай қарап отыр. Болашақ ұрпақ ұмытпайтынын... – Кенет сөзін ортан белінен үзіп, салмақты, маңғаз кейіпке түсе қалды да, асығыс шайын ішуге кірісті. Едігенің тамағынан ас өтпеді. Жиырмасыншы жылдардың аяқ кезіндегі газет-журналдардан қазақ фольклоры, ел арасындағы ақын, жыршылар туралы Күлдәрі Қарсыбаев деген студенттің бірді-екілі мақала, хабарламаларын, – авторының болашағынан үміт күттірерлік дүниелер тәрізді еді, – кездестіргені бар. Мына ақбас шал сол Күлдәрi боп шықты. Едіге уақытша аз-маз қиыншылықтарға ұшырасып, көп ұзамай қайтадан өмірге оралған адамдардың біразының атын, біразының өзін, – әрине, сыртынан ғана, – білетін. Өлілері қайтадан өз тұғырларына мінді, тірілері тегіс өз орнын тапты. Қорғап үлгермегендері қорғады, жазып үлгермегендері жазуға кірісті.
Әйтеуір кетіктерінің орнын толтырып, ел қатарлы, бірталайы тіпті елдің алдындағы азамат болды. Ал мына Күлдәрінің басындағы ахуал – типтік емес, біздің қоғамда болуы мүмкін емес, тіпті бола қалған жағдайдың өзінде қазіргі өскелең заман, жарқын шындығымызбен мүлде қабыспайтын шетін жайыт еді. Бұл екі ортада Күлдәрі де тоқашын жеп, шайын ішіп болды. Орнынан тұрып, ала кепкасын баса киді. Торқалтасының аузын үш қайтара, төрт қайтара шиелеп, қатты тартып байлады. Адымдай, нық басып, есікке жете бере бұрылды да, оң қолының сұқ саусағының ұшымен ишарат жасап, Едігені шақырды. Едіге амалсыз орнынан тұрып, қасына барған еді, құлағына аузын тақап, сыбырлап: – Сіз маған ұнап қалдыңыз, – деді. Содан соң қайтадан қатуланды. Жасаураған көздерін сығырайта, сынай қарап сәл тұрып, саусағын безеді. Есіктен сығалап жүреді. Ал сіз... сіз назар да аудармайсыз. Жарамайды мұныңыз! Жастық жалын басылар, арман тозар, тілек түгесілер деген пікір ойына келген емес. Осының бәрі не үшін, осы тырбаныс, осы бейнет еңбегінің ақырдағы нәтижесіне тати ма – ол жағы жас жігітке әзір қараңғы-тын.
Едігенің білмейтін нәрсесі көп еді. Өте көп еді. Ол, тіпті, қазіргі замандағы қолы бос немесе жыл бойы шаршап, аз күн демалысқа шыққан адамдардың уақытын қалай көңілді өткізетінінен де бейхабар-тын. Тауға шығып шаңғы тебуге, мұзайдынға барып конькимен сырғанауға мұршасы келген емес, мұршасы келсе де, уақытты текке жейтін орынсыз ермек санар еді. Кафе, ресторандардың бетін тек өзінің немесе жақын жолдастарының бірінің туған күнін тойлау кезінде ғана көретін. Жеңіл-желпі қыдырыс, бой сергітер, бес минуттан соң ұмытылар ашынажай таныстыққа құмарланған емес, тіпті жиренетін. Едігенің ойынша, Алматы сияқты үлкен қалада, – бұл – не істеймін, қалай шырқаймын десең де мүмкіндік мол ауыл емес, – уақыт өткізіп, көңіл көтерер екі-үш-ақ жол бар. Опера. Қалың жағылған гримнің астынан бет-аузының әжімі айқын аңғарылатын, салмағы тоқсан-тоқсан бес килограмдық, зор денелі әйел жасанды бұрымымен ойнап, ерке қылық танытуға қаншама тырысқанымен, даусы қаншама әсем, қаншама нәзік ( меццо-сопрано ) болғанымен, оның көзіне он жеті жасар бейкүнә қыз елестемей-ақ қойды, әйткенмен самарқау болса да қол соқты.
Саны шибиген, кеудесі көріктей тапалтақ жігіттің шарылдап шыққан ащы үні ( тенор ) құлағына аса жайсыз тигенімен, кезекті ариясын аяқтаған мезетте көппен бірге дүрмекке еріксіз косылып кетті: әнші жұртқа тәжім ете бергенде езуі жиылмаған аузы сопыт-шам жарығымен шағылысып, жалт-жұлт ете түскен еді, отыз екі тістің жиырма жетісі алтын екен. Әйткенмен, қол соғуға себепші – меццо-сопрано дауыс та, алтын тіс те емес-ті. Абай жарықтық: « Адамның адамшылығы істі бастағанынан білінеді, қалай аяқтағанынан емес » депті. Яғни, ең бастысы – ниет; нәтиже – әртүрлі психологиялық, физиологиялық, қоғамдық, т.т. Еңбегінен, іс әрекетінен ешқандай нәтиже шықпайтынын білген күннің өзінде адам ақырына дейін күресуге, ең соңғы тамшы қаны қалғанға дейін беріспеуге тиіс. Ал, он сегізінші ғасырда жасаған, ғашық болған, арманда кеткен қыз бен жігітті бүгінгі бақытты көрермендердің игілігі үшін қайта тірілтпек ниетте тамақтары жыртылғанша айғайлап тұрған мына екі азаматтың тырысуында қапы жоқ еді. Кино. Күндіз демей, кеш демей, бірнешеуін көрді. Келмеске кеткен көне тұрмысты күйттеген, өзі де ескіре, тоза бастаған исскустводан бір айырмашылығы – қазіргі өмірге жақын екен.
Жаңарған ауыл, өзгерген село тұрмысынан, көтерілген тың, қопарылған кенді аймақтар шындығынан әжептәуір мағлұмат алды. Әйткенмен де кейбір фильмдер оған тым жадағай көрінді. Жадағай ғана емес, дөкір, тұрпайы. Басқаша, ептірек жасауға болар еді. Дүниеде мен түсінбейтін, мен білмейтін ештеңе жоқ деп есептейтін тәкаппар жігіт көп нәрсенің байыбына терең бойлап бара алмаған. Ақыры үш тәуліктің ішінде әлемдегі бар қызықты тауысқандай, енді не істерін білмеді. Төртінші тәулікте күн ұзақ сенделіп, көшеде бос жүрді. Кеш батар мезетте әлдене есіне түскендей қалт тоқтады да, аңырып бірталай тұрды; сосын бұрыла сала әлдеқайда асыға жөнелген. Жүгіре басып келеді. Көпшілік кітапханасының алдына бес-он қадам қалған кезде ғана жүрісін баяулатты. Осыншама уақытын тектен-текке бос өткізгеніне өкінішті еді. Едіге сырт киімін гардеробқа кезексіз өткізді. Сарыла күтіп тұрған жұрттың біразы: « Орын жоқ дегеніңіз қайда? » деп дау шығаруға айналған. Күнделікті, таңның атысынан түннің ортасына дейін он екі-он төрт сағаттан кітапханада отыратын Едігені студент кезінен бері жақсы танып алған гардеробшы қазақ кемпір « Наушный работнік! » 8 деген соң студенттер жағы басылды.
Жасамыстау, қырмасақал екі-үш адам бұған тоқтай қоймап еді, гардеробшы: « Доқтыр, Прапесір! Едіге номерін алған соң гардеробшіге рақмет ишаратын жасап, бұқара халыққа төбесінен немқұрайды ғана көз тастап, төрге қарай беттеді. Ғылыми залда жалғыз-ақ бос орын бар екен. Он үшінші номерлі стол. Шайтан дожна... Жұрт дүмше наным – оқымаған, қараңғы адамдарға ғана тән деп есептейді. Едіге бұл пікірдің жартылай ғана шындық екенін аңдаған. Адамзаттың даму жолы спираль тектес деседі. Сананың дамуы да сол тәрізді. Кісі неғұрлым көп білген сайын өзін соғұрлым бейшара сезінеді. Шырышы бұзылмаған табиғат аясында өмір кешкен, балаңқы мінез, аңғалақ ақыл шегіндегі, оқымаған, сауатсыз, қарапайым жандардың психикасына тән көптеген ерекшеліктер – әлемде, табиғатта әлі сыры ашылмаған құпия жұмбақтардың ниһаятсыз көп екеніне көзі жеткен соң, ақыл-ойы да кемел, ғылым-білімге де жетік кісілердің бойында өзінен-өзі пайда болады, яғни дамудың жоғарғы сатысындағы адам дамудың төменгі сатысындағы адамға орта буынмен салыстырғанда әлдеқайда жақын. Төрт құбыласы сай кейбір оқымыстылардың жолды кесіп өткен қара мысықтан, он үш атаулы саннан қорқу себебін Едіге осы тұрғыдан түсінетін.
Ол, тіпті әрбір жаңа ісін тек сәрсенбі күндері ғана бастайтын, ал жұма күндері жұмысқа амалсыз ғана келіп жүретін кісілер барын білетін. Мұндай жандардың көбінің жын-шайтан, дию-пері, және басқадай құпия күш иелеріне де сенетіні күмәнсіз еді. Бірақ артынша жоғары көтеріліп, залға кірген бетте-ақ еріксіз мырс ете түсті. Он үшінші орынға алдына қызыл ала, қоңыр ала көп кітап үйіп, жанына, жерге мұқабаланып түптелген көне газет тігінділерін столға тірей, тігінен қалап қойып Күлдәрі ақсақал жайғасыпты. Маңдайы тыжырайып кеткен, шұқшия төніп, сарғыш тартқан нашар қағазды оңды-солды шимайлап отыр. Жазуынан сызуы көп сияқты. Бір тұтам қарындашпен жазып отырған адам емес, үлкен күрекпен жер қазып, немесе пұттық балғамен тас үтіп жатқан адам тәрізді. Қатты қиналыс үстінде. Өзіне тиесілі столдың қасына шу шығармауға тырысып, ептеп басқанымен еркін келген Едіге тоқырап қалды. Қартың жаңылыс отырған шығар деп жан-жағына қаранды. Қырық шақты ғана стол қойылған шағын көлемді залда бос орын көзге шалынбайды. Ербиiп тұра беруді де, бұрылып сыртқа шығып кетуді де бойына ар санап, ал үшінші жолды таба алмай, бөгеліп қалған Едігені Күлдәрі ақсақал келесі сәтте ғана көрді.
Көрді де шошып кетті. Едігенің қолына тоқпақтай боксер қолғабы киілген, енді сол жуан жұдырықты шиырып тұрып қонжита ұратындай. Құнысқан еңсесі көтерілмеген күйі, орындықтың арқалығына қарай ығысып барады... – Мен... былайша... Кешіріңіз... бұрын бос тұратын... Орындығын салдырата, асығыс атып тұрып, қобырап жатқан кағаздарын жинауға кірісті. Ұйыған тыныштық бұзылған соң, біраз жұрт жұмысын қойып, екеуіне қарап қапты. Бірақ Күлдәрі тоқтар болмады. Жалпы зал да лықа толы екен. Ұзыннан ұзақ тiзiлген енді столдарды екі қапталдай, жиі қойылған орындықтарда қарама-қарсы қарап, жыпырлап отырған кісінің көптігінен бас айналардай. Столдардың арасы да тығыз. Көршілес столдардағы жұрт арқа тіресіп, әрең отыр. Абажадай кең зал – қотан тәрізді де, кітап оқып, сабаққа әзірленіп жатқан студенттер көгендеулі қозылар сияқты. Аспирант атанып, « аристократия » қатарына енгеннен бері жалпы залға бас сұқпаған Едіге бұл көрініске қызыға, тамашалай қарады. Кітап, дәптерлерін қолтықтарына қысып, орын іздеп жүрген студенттер біреу-екеу емес, әлденешеу. Орыннан күдер үзіп, залдың столдан бос, сонау төр жақ шетіндегі терезесінің жақтауына сүйеніп, кітап оқып тұрғандар да бар.
Едіге бұл залдан аты беймәлім, бірақ өздерін көптен білетін ежелгі таныстарының біразын көрді. Ана-а-ау, алдындағы айқара ашылған ə рі қалың, әрі тоқымдай үлкен кітапқа анда-санда бір қарап қойып, көзін тарс жұмып алып, ернін жыбырлатып сабақ жаттап отырған, шашы келте қиылған, томпиған кішкене қара қыз мединститутта оқиды. Едіге университетке түскен кезде екінші немесе үшінші курстың студенті еді. Ара қона жылжып, қазір соңғы, алтыншы курсқа жетсе керек. Ана қырықтар шамасындағы қоңқақ мұрын қасқабас жігіт еш жерде оқымайды. Ешқандай арнайы оқу орнын, тіпті орта мектептің өзін бітірмеген. АЗТМ-ның немесе Киров заводының жұмысшысы. Кітапханаға күнде кешкі сағат жетіге таман келіп, сағат он бірде жұрттың ең соңынан шығады. Фантастикалық шығармаларды, шытырман хикаялы романдарды ғана оқиды. Ренессанс дәуірінде жасаған суретшілер туындыларының репродукциялары басылған түрлі-түсті альбомдарды көреді. Басқа ештеңеде шаруасы жоқ. Ал мына қыздың шашы бұрын қап-қара еді, енді сап-сары етіп бояпты. Едіге әрең таныды. Зиялы ата-ананың жалғыз өскен шолжыңы болса керек. Азан айтып қойған аты – Шолпан, өзі Венера боп жүр.
Әу баста шет ел тілдері институтында, содан соң университетте оқыған, былтырдан бері қайда екенін білмейді. Әйтеуір көпшілік кітапханасының айнымас тұрақты оқырмандарының бірі. Күн сайын келеді. Күн сайын жаңа киім киіп келеді. Балға немесе театрға барар жолда бас сұғып, аңдаусыз бөгеліп қалғандай. Едіге бұл қыздың кітап оқығанын, дәптер шимайлап, бірдеңелерді түртіп алып жатқанын көрген емес. Әйткенмен, тегін жүрмегенін, басқа, маңыздырақ шаруасы барын да білетін. Кітапханаға бұрын келген студенттер кейде өздерінің жолдастарына бірер орын белгілеп қояды. Көп ұзамай кісілері келеді, не басқа біреуге береді, әйтеуір бос қалмайды. Ал мына қыздың қасында үнемі кітап төңкерілген бір бос орын тұрады. Ерте ме, кеш пе, аз ба, көп пе – кесімді уақыты жеткенде сол орынға денесі ахал-теке тұқымдас аттай сымбатты, жақсы киінген, әлдебір сұлу жігіт жайғасатын. Бір ғажабы, ондай жігіттің ертеңіне сол арадан қайыра табылғанын Едіге көрген емес. Қазақты орыс, орысты неміс ауыстырады. Кәріс пен чешенді де көрді. Әйтеуір ешқайсысы тұрақтамайды. Қанша дегенмен, әлі қауызы ашылмаған, тәжірибесіз қыз еді.
Және өңінің тәуірлігіне қарамастан, дау жоқ, аса жолсыз қыз еді. Міне, бүгін де сол, бұдан екі-үш жыл бұрынғы қалпы, торын құрып қойып отыр. Қан толған қып-қызыл ерні тырсылдап жарылып кеткелі тұрғандай. Жұп-жұмыр тамағы, шөліркеген көтеріңкі кеудесі, толықша келген әсем бөксесі, жайнаң қаққан көзі – бәр-бәрі « Келсең кел, өнеріңді көрейін! » деп дабылдағандай, тек бір-ақ ойға – күнәкар ойға жетелер еді. Әйткенмен, қыздың көңілінде бөтен пиғыл жоқты. Өзіне серік іздейтін, және оған қояр талабы қатаң еді: тән сұлулығы. Ал бұл таңдаудан өткен жігіттер оның өзіне құлап түспейтін. Сөйтіп жалғыздықпен өмірі озып жатқан. Бейтаныс қыздың бұл ақиқат сырын білетін Едіге оған кешіріммен қарайтын, тіпті іштей тілектес еді. Едігенің көзіне сары қыздың қасындағыдан бөтен бос орын шалынбады. Бірақ ол өзінің денесінің сәл еңкіш біткенін, мойнының қысқа екенін, түр-тұлғасында тағы басқа да толып жатқан кемшіліктер барын білетін, сондықтан сары қыздың қасындағы орынның « бос емесін ойлап іштей күлді де қойды.
Әйткенмен, пендешілік ойға беріліп, тұрыңқырап қалса керек, әлдекім: « Ау, жігіт, сізді ана қыз шақырады! » деп иығынан түрткенде ұйқыдан оянғандай селт ете түсті. Терезенің қарсы алдында бір орын бар сияқты. Әрқайсысы өз столдарына төне, теріс қарап сығылысып отырған жұрттың арасымен көлденеңдеп әрең өтті. Едігеге қасынан орын тауып берген – толқынды қара шашы иығына төгілген жас қыз екен. Бір қырындаған қалпы әлдебір жапырақтардың суреті салынған кітабының бетін ақтарыстап отыр. Қыз жалт етіп тура қарады. Екі беті құлағының ұшына дейін албырап қызарып кетіпті. Бұл – баяғыда, осыдан бірер ай бұрын Едіге « Ғылыми залдан » орын әперген қыз еді. Тұтығып, түкірігіне шашалып қала жаздады. Бұл орын маған ұнайды. Қыз қайтадан кітабын ақтарып, жапырақтардың суреттерін көргіштеп кетті. Қыз тағы да Едігенің бетіне тік қарады. Жанары тұнық, терең екен. Үстіндегі мойны тұйық қызыл нейлон кофта, оның сыртынан киілген алды үшкіл ойықты қара трико сарафан алаулай қызарған жүзіне, қап-қара шашына астасып, ерекше көрік бергендей.
Қыздың уылжыған жұқа бетінде, болмашы ашылған еріндерінде, тұнық қара көзінде, тіпті төгілген шашы мен үркек қасында, бүкіл болмыс-бітісінде балалықтың, риясыздықтың табы бар еді. Кенет Едігенің есіне осыдан төрт-бес күн бұрын Күлдәрі шал айтқан сөз түсті. Манағыдай бос ақтарыстырмай, бар зейінімен қадалып отыр. Залдың іші ерекше жарық боп кеткен сияқты. Едіге терезеден сыртқа қарап еді, қар жауа бастапты. Жапалақтап тұр. Түйіршіктері аппақ ақ ұлпа, ірі-ірі. Көшедегі шамдардың сәулесімен шағылыса қалбалақтайды. Сырттан, терезе жақтауларының арасынан сыздықтаған таза ауа білінеді. Едіге көкірегінің кеңейіп бара жатқанын сезді. Жарық дүниеде жер басып жүргенге не жетсін! » Жан-жағына қарады. Жұрттың бәрі де бір-бір кітапқа төніп, қатып қалған. Шыбынның ызыңы естілердей тыныштық. Қызға қарап еді, ол сурет іздеген бала құсап тағы да кітабын қопарыстыруға кірісіпті. Қыз суреттен басын көтеріп, жайлап бұрылып, Едігеге қарады. Ештеңе естімеген тәрізді. Үнсіз. Соншалық алыс. Соншалық жақын. Дәл қасында отыр. Көздері түйісіп қалған еді.
Ток соғып өткендей, өне бойы тәтті шымырлап кеткен Едіге қыздың бетінің де лып етіп қызарғанын және ол қызылдың бірте-бірте көбейіп, жайылып бара жатқанын аңдады. Бірлі-жарымды ғана жұлдыздар көрінеді. Қалғандары тегіс тұңғиыққа батып кеткендей. Аспан асты кеңіген соң дүние де бар кір, қоңысынан арылып, ақшаңқан түске еніпті. Мықыр емендердің жаңа ғана жауып тоқтаған қардан соңғы жұмсақ аяз лебімен шаңытқан жуан діңдері ғана қарауытып көрінеді. Бірақ сол қысқы ұйқыдағы өлі ағаштың өзі жасарған, жаңарған тәрізді. Ақша қар иісті салқын ауамен көкірегін кере дем алған Едіге жан-жағына қарап, жаңармаған, жасармаған ештеңе қалмағанын аңдады. Бүкіл әлем қайта туыпты. Қыз күлді. Мектепті бітіріп, аттестат алған күні ғана: « Міне, енді үлкен бойжеткен болдың », – деді. Бойым сізден сәл ғана аласа. Кел, өлшейік... Рас екен. Мен бойы ұзын қыздарды жақсы көрмеймін. Екеуі біраз үнсіз жүрді. Содан соң мектептегі баскетбол секциясына қатысып ем, бойым тез өсе бастады. Тіпті сорайып барам. Сосын баскетболды тастадым. Олда-білдә деші. Өкпелегені даусынан аңғарылатын. Көкем спортыңды қой да, оқу оқы деген. Жалпы дайындық группасына жазылдым.
Жетісіне екі-ақ рет. Көп уақыт кетпейді. Бірақ қазір шаңғы тепкім кеп жүр. Көрші бөлмедегі қыздар демалыс күні барған екен, тау жақ сұмдық жақсы дейді... Сіз шаңғы тебесіз бе? Едіге амалсыз күлді. Ешкімге де ұқсамайсыз. Сол сәтінде-ақ өзінің орынсыз сұрау қойғанын аңғарып, күліп жіберді. Жүзіндегі күлкі тарап, ойланып қалды. Мұрны бұзылуға жақындаған кезде бір-ақ қойған. Ал менде Хемингуэйдің мұрнындай сүйекті, үлкен мұрын жоқ, әрі табиғатымнан корқақ адаммын, әйтеуір дене мүшеме зақым келмес деп фехтованиеге бардым – шпажист болдым. Сөйтсем, университеттің факультетаралық жарысында бізден фехтование сайысына қатысатын ешкім жоқ екен. Ал сайысқа мүлде қатыспай қалған факультетке бес айып ұпай жазылады. Азар да безер болғаныма қарамастан алып барды – көндім – қоғамдық тапсырманы орындамасаң стипендиядан қағыласың... Сөйтіп, сегіз кездесу өткізіп, – ішінде бірінші разрядшылар, тіпті мастерлер де бар, – бәрінен бірдей бес те нөл деген есеппен жеңіліп, филология факультетіне ең соңғы, тоғызыншы орынды жаулап алып бердік қой. Сіз дұрыс істегенсіз, – деді қыз. Едіге күткендей күлген жоқ. Қыз да тоқтады. Жігіт екі биялайын да шешіп, пальтосының қалтасына салды.
Қыз тоқыма қолғабын шешпестен сол қолын ұсынды. Қыздың қолғабын сыпырып алды. Саусақтары жып-жылы екен. Қыз үнсіз екінші қолын ұсынды. Ол қолдағы қолғап та шешілді. Осы арада тұра берейік дегендей. Жылыта алмаймын. Оң қолымның мына басқы үш саусағында. Қыз күлді. Едігенің ақылды үш саусағын ерекше несі бар екен деп тамашалағандай, салалап сәл үнсіз тұрды да, алға қарай тартты. Жүрейік дегені. Бағаналардағы электр шамдары төңірегіне бозамық сәуле шашып, кірпіктерін қақпастан жарқырап тұр. Әлі бастыға қоймаған жаңа қарды бората тайғанақтап, шекелеріндегі шамдары көгеріп, ақ қырауға көмілген таксилер өтеді. Үлкен ғимарат, кинотеатр, магазиндердің маңдайшаларындағы көк ала, қызыл ала неон жазулар бір өшіп, бір жанады. Ауада аяз иісі бар. Кенет көше бойы күбір-күбір, дабыр-дұбыр сөйлесе жапырлаған жұртқа толып кетті. Екеуі көпшіліктен ығысқандай, жоғары көтеріліп, Жамбыл көшесіне түсті.
Бұрын жан баспаған иен өңір тәрізді: екі қапталдағы, шатырларына қар қонған, шамдары сөнген үлкенді-кішілі, биікті-аласалы үйлер шатқалды, жықпылды ақбас тау; көше бойлай мүлгіген ағаштар – сай арасындағы қалың орман; тротуардағы тобықтан келер аппақ ұлпа қарды тіліп, әлдекімдер жүріп өткен жалғызаяқ жол – беймәлім аңдар салып кеткен соқпақ. Алға қарай жүрген сайын бөтен тіршілік белгісі азая берді, кеше тарыла түсті. Бірақ дүние өлшеусіз кеңіп кеткендей. Қыз сұраулы жүзбен наздана қарады. Едіге оның астыңғы ернін жымқыра тістеп, болмашы жымиғанын байқап қалды. Қасымда. Сен екен деп талай қызға қол создым. Алданғанымды тез байқаушы ем. Тез суушы ем. Мен жыламады деймісің. Опық жеп емес, қызғаныш не күйік қасыретінен емес. Қиялым туғызған бейненің жақындап қасыма келгенде сағымдай бұлдырап барып, тұманға сіңіп, ғайып болатынынан. Асыл дегенімнің арзан шығатынынан. Бір емес, әлденеше рет алданғанмын. Мен сені өмірде жоқ деп ойлай бастаған ем... » – Мен сені өмірде жоқ деп ойлай бастаған ем. Қалың омбы іздегендей, қолын кере тартып жүрді. Бірақ қайтадан бері жақындады.
Бұл кезде жүдеу сүрлеудің өзінің сұлбасы жоғалып, екі қапталдағы емендердің бұтақтары айқаса түйіскен ақ шатырлы туннель-тротуардың табаны да бірыңғай тегіс аппақ қар басқан ұзын ақ жолаққа айналған еді. Едіге бүкіл жан жүйесімен қыздың жүрегінің соғысын анық естіді. Соққан сайын саусағының ұшы шымыр етеді. Сол, саусақтан басталған жылы леп қолмен жоғары өрлей келе өне бойға тегіс таралып жатқандай. Әрбір секунд өткен сайын жалдана берді. Едіге бүкіл денесін құпия толқынның сырлы күші кеулеп бара жатқанын аңдады. Қызды қолынан тартып тоқтатты. Мас адам тәрізді. Буынын ұстай алмай, келер сәтте-ақ құлап түсетіндей. Сүйеніш іздегендей епетейсіз қимылмен, өзіне қарай тартып, қыздың белінен құшақтады. Көзіне көзі түсіп кетіп еді, тұнық жанарымен жалғасқан кірпіктері өткір екен. Қыз бірдеңе айтып еді, Едіге естімеді. Тек қыздың аузын ашып бірдеңе дегенін, өзінің бетін от шарпып өткенін ғана біледі. Құшағынан босанбақ болған қыздың әлсіз қарсылық көрсеткенін біледі. Бірақ жіберген жоқ. Мүмкін бірнеше секунд өткен шығар, мүмкін бірнеше минут еткен шығар. Бәлки, тіпті, қас қағым да болмас. Едіге қыздың өзінікі екенін аңдады. Жебе кірпіктер баяу айқасып барады.
Сәл-пәл ашылыңқы еріннен ақырын ғана өпті. Дып-дымқыл, ып-ыссы екен. Қыз ұққан жоқ. Қалайша ырқыма көндің... Қыздың кірпіктері қайтадан айқасып бара жатты. Ал Бәтия, әрине, лабораторияда отыр. Ол кісінің сенбі, жексенбі дегенді мойындамайтынын білесіңдер. Ақыры оң жақта отырып... сүйткені ғой... – Тұңғышыңның аты кім? Қор болды. Одан да тез орныңнан тұр да, кухняға бар. Ана еттің көбігі тарқап кетеді. Яғни, бірінші кезекте де, екінші кезекте де сіз барасыз деген сөз. Көңілсіз орнынан тұрды. Мен бәрібір ет пісіре алмаймын. Бірдеңесін бүлдірем. Бердібек шығып кетті. Әлдеқайдан ұзындығы бір, иә бір жарым қарыстық, жуан ағаш трубкасын суырып алып, темекі толтыра бастады. Кенжекті мазақтап, қайырулы шашын алға жығып кекіл сияқты етті де, сұқ саусағының ұшымен сылап, тарамдай бастады. Дәл осындай ұзақ еді. Тақтаға жазып біткенше адамның ішегі үзіле жаздайтын. Күре тамыры көгеріп, мойны білеулене қызарып кетті. Әйткенмен, осы жоғарыда аты аталған жолдастың.
Қыртология ғылымын қуатын-ақ адам едің... –... аты аталған жолдастың, – деді кірпігін ауыр қағып, қабағын түйе, баппен сөйлеп отырған Мұхамед-Шәріп, – университеттің төртінші жатақханасының үшінші этажындағы тар нелердегі... –... тар хұжыралардағы, – деді Едіге. Бұл – « Адам – адамға жолдас, дос, бауыр », – деген тезистің ақиқаттығын тағы бір рет дәлелдейді. Болдың ба ақыры? Жұрт ду күлді. Сендерде ең бастысы әлгі реакциядан шығатын формулалар ғой. Мұхаң жанқалтасынан орамал алып, манадан бері қолында отырған көзілдірігінің шынысын осымен екінші мәрте мұқият сүртті. Көзілдірігін киісімен-ақ сөз сөйлерден бұрынғы кейпіне түсіп, маңғаз, манаураңқы қалыпқа енді. Плитасы құрғыр... – Онда шыға тұрсаң қайтеді? Шын дос сырттан мақтайды ғой. Жаңа оң құлағың шулаған жоқ па? Ал сырттан жамандаған жұрттың бәрі жау емес, – деді Әнуар. Бәрің де қиыстырып, шебер сөйлейсіңдер. Едіге, айтшы, жақсы сөйлеуге қалай үйренем, а? Әлде менің... – Осал адам мектеп директоры болып тұрған жерінен ешкім зорламай, өз еркімен тіленіп қой бағуға кете ме? Мен білетін әдемі сөйлейтін шешендердің барлығы да қолынан жазу келмейтін сабаздар.
Өтірік десе міне өзі тұр ғой. Жігіттер, мына Бердібек университет бітіріп барған соң өз мамандығымен екі жыл жұмыс істемей жатып, дүниеден баз кешіп, бірталай уақыт қой баққан адам. Даусы зілсіз шыққанымен өктем. Әнуар тына қалды. Бүкіл ел болып қолдадық. Жастар маханизацияны меңгерді, қыздардың өзі трактордың құлағына отырды. Нәтижесі қандай болғанын өздерің білесіңдер. Жер шарын экватор бойымен әлденеше рет орап алатын миллиардтар... – Мұның бәрін біз де білеміз, – деді тартылып біткен трубкасының күлін асығыс қағып жатқан Халел. Бабаларымыз қой баққанда, бауырларымыз қой бағып жүргенде біз неге бақпаймыз? Әлде біз ерекше жаратылғанбыз ба, олардан артықпыз ба? Терең дем алып, орнында отырған қалпы керілді де, трубкасына қайтадан темекі толтыруға кірісті. Біздің оларға қарағанда ерекше материалдан тігілгенімізді, өлшеусіз артықшылығымызды өзіңнің тарихшыларың дәлелдеген. Бұл – надандық болады, – деді Бердібек. Ал өкімет соншама шығын шығарып, сені бес жыл университетте несіне оқытты? Арнайы мамандықты несіне берді? Әр маман өзі халыққа көбірек пайда тигізетін жерде істеуі керек емес пе? Бекең бір дорба ақ тоқаш әкелген екен. Сұмдық! Сұқ саусағымен маңдайындағы кекілін желпи берді.
Екі мың бір жүзінші жыл! Бір жарым ғасырға да толмайды. Мың сегіз жүзінші жыл деген кеше ғана өткен сияқты емес пе. Тек біз үшін ғана алыс. Әйтпесе, тез-ақ өте шығады. Шынында, екі мың бір жүзінші жылдың ұрпағы қандай бақытты! Едіге достым, мен саған бұрын да бас июші ем. Енді күмәнім жоқ. Сен керемет адамсың! Қандай тамаша! Сондықтан ол не нәрсені болмасын асқақ, әсерлі етіп суреттей алады, өз ойында туған әсем суретке, құрғақ қиялына бізді де еліктіріп әкетті. Мүмкін, көңілімізді көтергісі келген шығар, мүмкін, өзі де соған ақиқат сенетін шығар. Бірақ, Кенжеке, сен – математиксің, ешқандай романтикасыз таза логикаға, таза ақылға ғана жүгінуге тиіс адамсың. Мұндай қияли ертегіге сеніп отырғаның – балалығың. Бірақ шындықтан қашып құтыла алмаймыз. Тарих – біздің еркімізге бағынбайтын категория. Солай ма, тарихшы? Ол бір ғана тарихи дәуірге сыймайды. Бір ғасыр дегенің қас қағым ғана уақыт.
Егер саналы тіршілік иесі адамзаттың бүкіл өмірін ондаған жылға баласақ, тіпті бізге қадым заман, ертегіге айналған дәуір көрінетін грек, рим заманынан бері бес-он-ақ минут өткен болуы ықтимал. Алда қаншама ғұмыр бар. Соғысқұмарлардың бүкіл әлемдік қырғынды бастауға батылдары бармайды. Тек кездейсоқтықтан ғана қорқуымыз керек. Тіпті, адамзат бүкіл әлемдік атомдық апатқа ұшыраған жағдайдың өзінде бұл оның дамуын уақытша ғана тоқтады. Айтайық, жүз жылға. Мейлі, одан да көп болсын. Бұл – алты айлық жолға шыққан адамның үзілген таралғысын байлау үшін, орта жолда сүт пісірім аялдап, ат шалдырып алғанындай ғана уақыт. Тарих керуені қас қағым ғана кешеуілдейді. Сәлден соң бұрынғы сүрлеуіне түседі. Яғни, бәрі де мен айтқандай болады деген сөз. Болса, басқа қырылып, біз аман қалады екеміз... – Қырғын жалпы жұртқа ортақ келеді. Әрине, техника күшiне де байланысты. Бірақ болашақ соғыста территориясы кең елдер мен халықтар салыстырмалы түрде азырақ жапа шегеді. Ал біздің территорияның қандай екенін білесіңдер. Сонда жаңағы теорияның бәрі далада қалады. Совет Одағы үшін халықтың бастығырылуы дейтін проблема таяудағы екі жүз жылда күн тәртібіне қойылмауға тиіс.
Дүниені осы дәл бүгінгі қалпында түсінуге болмайды. Ертең Сібірді, бүрсігүні Қиыр Шығысты, одан арғы күні Қиыр Солтүстікті игеру жайлы ұран көтерілмейді деп кім айтты. Халықтың негізгі ағымы сол жаққа қарай ауады. Ал басқа жақ тек табиғи өсіммен қалады. Ал жүз елу-екі жүз жылдан соң дүниеге келген ұрпақ сенімен менен гөрі ақылдырақ болады да, өздерінің алдына тарих тартқан проблемаларды өз мүдделеріне сәйкес, жаңаша шешеді. Жеке адамдар емес, мемлекет тарапынан. Ал жиырма екінші ғасырда жасаған ұрпақтарымыз біз үшін ешқашан шешілмейтін, орындалмайтын сияқты көрініп отырған проблемалардың бәрін де іс жүзіне асырады. Оған күм ə нің болмасын. Біздің артықшылығымыз осындайда көрінеді. Қырсық та, игілік те жерде емес, елдің қоғамдық құрылысында ғой. Мәселен, капиталистік елдерде дәл біздегідей халық шаруашылығы дұрыс жоспарланса, қолда барды ұқсата білсе қайыршылық та, аштық та болмас еді. Кен қазған, мал сауған, жер сауған ел ешқашан жоқшылыққа ұшырамақ емес. Сылбыр қимылмен бағана сөніп қалған трубкасын тұтатты. Оны қазір мектептегі оқушы да біледі. Сонда манадан бері несіне қаратер болдыңдар? Көзілдірігін алып, кеңсірігінің көзілдірік тиянағы батып, қызарып қалған жерін уқалап сәл бөгелді.
Мінбеден сөйлейтін кісідей жөткірініп қойды. Бұрын екі-ақ проценті сауатты болған надан ел... – Надан ел! Оны осы сен сияқты жігіттерге қарап білем! Танауы қусырылып, қараторы өңі сұрланып кетіпті. Әйткенмен үні сабырлы. Бірақ қайталап айтайын, қазіргі өскеніңе де, бұрынғы екі процентіне де таласпаймын. Ал енді, революцияға дейін қазақтан өзге халықтардың сауаттылығы қанша процент болды екен? Осы жайлы ойладыңыздар ма, зиялы азаматтар? Орел мен Курскі губернияларындағы мұжықтар жаппай сауатты еді дегенді мен Тургеневтен де, Толстойдан да оқығам жоқ. Жараларыңның аузын неге қаси бересіңдер? Кімде жоқ ол ірің?! Дау қайта қызды. Сен өзіңнің мамандығыңды қаншалық білсең, біз де өз мамандығымызды соншалық білеміз. Бар пәлені осы Әнуар шығарып отырғандай. Мәселен, мен әдебиетті сендей білем деп таласпаймын, өйткені әдебиетші емеспін. Сондай-ақ, сен де тарихқа келгенде менімен таласпа. Енді біраз отырсақ, ядролық физика мен физикалық химияға да ауыз салатын түрі бар. Әзір ашып тастаған ештеңеңді көргеміз жоқ. Әйткенмен де әрқайсымыз өз орнымызды, өз қауқарымызды білейік. Сіз оқыған бес-алты кітапты біз де оқыған шығармыз... – Филологиядан басқа салада, – деді Мұхамед-Шәріп.
Қазақтың бар тарихшысы – надан, бар надан қазақ – тарихшы боп шықты ғой. Бағанадан бері төбемізде ойнақтап отырсың, ойнақтап отырсың. Сенде бар кеуде бізде жоқ па екен? Сен білгенді біз білмейміз бе екен. Мүмкін, артығырақ білетін шығармыз! Әлде сенен басқа жұрттың бәрі ақымақ па? Ал білмейтінің көп. Әңгіменің өзі сонда боп отыр ғой. Мәселен, « Нар мойыны кесіліп, Бердібектің өлген жер » деген мәтелді естуің бар ма? Естігем. Білем. Жақсы білем. Арам әдіс. Он жетінші ғасырда жасаған адам. Қалтасынан көк ала штапель қолорамалын алып, асыға терін сүртініп, сіңбірініп алды. Тек айналысып жүрген дәуiрiм бергі кезең болған соң... былай, нетiп... қай ханның аты есте тұра берсін... Бірақ мына Әбілғазы ханды білем... Хиуада... Сондай қаныпезер... – Бауырым, мұның тарихта жоқ, басқа Әбілғазы боп шықты, – деді Едіге кірпігін қақпаған күйі Бердібектің жанталасына мысқылдай, мүсіркей қарап отырған қалпында. Сол мәшһүр Әбілғазы баһадүр ханның қара танитын әрбір сауатты тарихшы білуге тиіс классикалық еңбегі бар. Өз есіміңе қатысты әңгімені содан табасың. Ал енді менің қаншалық білетінім туралы таласпайық.
Мен сенің профессорыңның өзін ой-оңай отырғызам. Көзілдірігін алып, сұқ саусағының сыртымен сүрткілеп, қайта киді. Пісіп кеткен. Қай күні бырс етіп жарылар екен... – Достым, мен сіздің сөзіңізге қосылмаймын, – деді Кенжек. Пісті ақыры бес айда. Иісі бұрқырап алдарына келген семіз жылқы етінің әсері ме, әлде ұзаққа созылған дау қажытты ма, жұрт жуасып қалыпты. Өкпелейтіндей ештеңе болған жоқ қой. Бір тәулікте жиырма төрт сағат, әр сағатта алпыс минуттан. Кенжеке, бір тәулікте қанша минут бар? Қашанғы манақ боп жүресің, – деді үй иесілік қызметіне кіріскен Бердібек. Қызды күткізген жөн. Орнынан тұрып, жол берді. Шын қиналған сыңайы бар. Едіге шығып кетті. Жан-жағындағы жігіттер ығыспаған соң, тар жерден өтіп кете алмай тұр. Қызарып кетті. Сөз таба алмай, қолымен кекілін тарағыштай берді. Орнынан тұрмастан, Кенжекті иығынан басып отырғызды. Көзі жетті де тынышы кетті. Ұйқы көрмеді, күлкі көрмеді. Күн демей, түн демей ойланды. Ақыры құдыреті күшті Құдай ойдың ұшығына шықты.
Сол сәтінде-ақ ең қымбат, ең жоғары сапалы балшықты таңдап алып, жалаң аяғымен айдап, әбден иін қандырып, бабына келтірді де, өзінің бойындағы бар күш-қуатын, суреткерлік талантын аямай жұмсап, жойқын шабыт үстінде аз ба, көп пе, әйтеуір бірталай уақыт тынымсыз еңбектеніп, бұрынғы туындыларына мүлде ұқсамайтын жаңа бір мақұлықтың бейнесін мүсіндеп шықты. Көрсін деп көз берді, естісін деп құлақ берді, сөйлесін, ас ішсін деп ауыз берді. Басқадай қажетті мүшелерін тегіс жасады. Артқы екі аяғына тұрғызып, алдыңғы екі аяғын бос қалдырды да, оған қол деп ат қойды. Содан соң мұрнынан үрлеп, кеудесіне жан бітірді. Жан бітірген сәтте-ақ құдыреті күшті Құдай өзінің қателескенін аңғарды. Қателескенде де оңбай қателесіпті. Алдына нақты жоспар құрып, шаруашылыққа ақылмен кірісудің орнына жалаң шабыт жетегіне еріп кеткен Жасаған жаббар ие өзінің туындысының сыртқы тұлғасын, тән көркін ғана қызықтапты, оны әйтеуір басқа мақұлықтарға ұқсатпауды мұрат тұтыпты. Жалаң көрсеткішті ғана қуған соң өндіріс өнімі сапасыз боп шығыпты. Ешкімге қажетсіз, не өзіне, не өзгеге пайдасы жоқ құр қалқиған тірлік иесі кімге дәрі!
Кемпірқосақ түстес сұлу тауыстан жүні үрпиген шөже торғайға дейінгі, түр-тұлғасы жаратушының өзін сүйсіндірген алып динозаврдан қарапайым көзге көрінбейтін микробтарға дейінгі барлық жандық әлемді, дүниені одан әрі байыта, түрлендіре түсетін болса, мына екі аяқты, Адам атты мақұлықтың бойына Тым құрса өз бетімен амалдап күн көрерлік қабілет дарымапты. Адам сорлыда пілдің күші де, крокодилдің азуы да, арыстанның жүрегі де жоқ еді. Қашса құтылып, қуса жететін жүйрік аяқтан да, шыжыған күннен, үскірік аяздан қорғайтын қалың түктен де, дұшпанына айбар ащы дауыстан да, достарын елiтер әуезді үннен де мақрұм-тын. Айтып-айтпай не керек, он сегіз мың, бәлки, тіпті, он сегіз миллион ғалам әлденеше миллиардтаған қасиетке кәміл екен, ал Адам сорлыға сол сансыз өнердің бір де бірі бұйырмапты. Тәңірі тағала шығармашылық шабыт үстінде тәжірибесіз жас суреткерге тән, – тәжірибесіз екені рас, бұрын адамды кім жасап көрген, – қателікке ұрынғанын, өзінің дүниеге әкелгелі жатқан туындысының кімге керегін, неге керегін жете ойламағанын, жете, мұқият ойламағандықтан алжасқанын аңдады. Не шара, кеш аңдады. Ал әмірші ешқашан екі сөйлемейді, сырт беріп, бір алған бетінен қайтпайды.
Жаббар хақ өз қолымен жасаған нәрсесін өзі бұзсын деген заң тағы жоқ. Тығырықтан шығар жол іздеуге, басқадай амалдар қарастыруға тура келді. Абырой болған жері, мүсінші – жай пенде емес, Құдай еді, ой санасы дамудың ең жоғарғы сатысына жеткен таланттылардың таланттысы, ақылдылардың ақылдысы Алла тағаланың өзі еді. Жаратқанның қолынан келмейтін нәрсе жоқ. Қиыннан қиыстырып амалын тапты: Адамды маңдайынан үш мәрте өбіп, бас сүйегінің ішіндегі суы шылқып тұрған көкшіл мыйға мол етіп ақыл құйды. Ақылға ие бола саласымен Адам тез арада-ақ өзіне жаратушы бермеген құдіреттердің бәрін де бойына оп-оңай жиып ала бастады. Ештеңеден именуді, қорқуды білмеді. Одан бәрі қорықты, бәрі именді. Өйткені әлемге иелік хақысын беретін қасиет – ақыл екен. Ақылының арқасында Адам күштінің қайратын, жүйріктің аяғын пайдаланды, терісінен киім киді, сүйегінен қару жасады, етін жеді, сүтін ішті, әйтеуір іске татыр тірлік иесі хайуанат атаулыны тегіс өзіне қызметші, құл етті; ал өзінің қажетіне жарамайтындарын өлтірді, қырды, жойды, төңірегінен аластады. Осының нәтижесінде жер бетіндегі мақұлық атаулы өз Құдайын ұмытты, жаңа құдай тапты. Ол құдай – Адам еді.
Данышпан, көреген Тәңірі істің насырға шауып бара жатқанын жіті аңғарды да, тиісінше қауіпсіздік шараларын қолданды: алақанының сыртымен сипап жіберіп, Адамның кеудесіне зұлымдық, сатқындық, пасықтық, бақастық, іштарлық сияқты пәлекеттерді құйды. Жаңа әдіс көп ұзамай-ақ өз нәтижесін бере бастады. Адам Алла тағала жаратқан он сегіз мың ғаламдағы басқа тірлік иелері сияқты, ішсем, жесем, өзім үшін өмір сүрсем деген соқыр сезімге ғана ие мақұлықтардың біріне айналып бара жатты. Тәңірінің орынбасары ретіндегі қызмет міндеттерін, өзіне жүктелген миссияны ұмытты. Құдай екінші рет қателескенін аңғарды. Әйткенмен, бір істі, бір сөзді Хақ тағала жаңағы өзі еккен мінездерінің ешқайсысын Адамның бойынан қайырып ала алмайтын еді. Бұрынғысы ойыншық екен, бұл жолы Құдай шын қиналды. Ас ішпеді, ұйқы, күлкі көрмеді. Күн, түн демей, ай бойы, жыл бойы ойланды. Ақыры, талант пен ақылдың күшіне дау бар ма, амалын тапты. Жасаған ие күннің жылуын, кемпірқосақтың бояуын, ауаның жұпар иісін алып, сөнбес, сембес ғажайып гүл – Өмір гүлінің ұрқын өсірді де, оны өзінің мейірлі алақанымен жүрек тұсынан сипап, Адамның кеудесіне екті.
Өткендегі қателіктерінен тиесілі қорытынды шығарған Тәңірі бұл жолы өз ісін мұқият ойластырып барып жүзеге асырған еді. Адамның жүрегіне егілген Өмір гүлінің үш сабағы бар-тын: бірінші – ең жоғарғы, әң әсем, ең көрікті сабақтағы – Алла тағаланың, жаратушы иенің дәргейіне бағытталған махаббат гүлі; одан төменіректе тұрған, сабағы берік, тікенекті гүл – туған ел, өскен жерге – Отанға деген махаббат гүлі; ең соңғы, аса нәзік, әсем де кішкене гүл – сүйген жарға, жақын туғандарға, қандас бауырларға, жалпы екі аяқты атаулыға деген махаббат гүлі. Адамның кеудесіне Махаббат гүлін еккен соң Жасаған иеміз « Уһ! Бар шаруа тынды, енді жеті қат көктің төбесінен жерге қарап, мәңгі бақи дем алам да отырам деп, не түрлі тәтті қиялдарға шомды. Шынында да, жүрегіне Өмір гүлі егілген соң Адам табан аузында түрленіп сала берді. Көкірегіне ұялап қалған кер мінез, кеселді сыпаттардан арылу қиын еді, әйткенмен, ақылы мен жүрегі біріккен соң бойындағы бар жаманшылықты жеңіп, дүниеден өзіне тиесілі орнын алды, он сегіз мың ғаламға, от пен суға әмір етіп, бүкіл жер бетіне билік жүргізуге көшті.
Қуаныштан көңілі босаған Алла тағаланың көзінен үзіліп түскен бір тамшы жас жерге жете бере буланып, бұдан ары бүкіл ғаламға мейір шапағатын бүркіп тұрар жауын бұлтына айналды. Ең данышпан суреткерлердің өзі таланты әлі еркін толыспаған жас кезінде жасаған туындыларында әртүрлі кемшіліктер ( кейде, тіпті саяси қателер ) жіберуі заңды. Ет қызуымен, жастықтың желiгiмен өзінің жасампаздық қызметін тым ерте, әлденеше миллион, әлденеше квинтиллион жыл бұрын бастап қалған Құдай да өзінің ісінде көптеген шалағайлықтар кеткенін, көп нәрседен қателескенiн кейін, ақыл-ойы әбден толысқан, өмірлік тәжірибеге молыққан кезінде бір-ақ білді. Жердің Адамнан соңғы қожасы болуға лайықталған, дене бітімі де зор, күшке де мығым алып мақұлық брахиозавр, бронтозавр дегендер өзі жаратқан тірлік иелерінің ішіндегі ең әлжуазы боп шықты. Басқаға иелік етпек түгіл, өздеріне тиесілі өмір жүгін көтеріп жүре алмай, тегіс қырылып, тұқымы құрып бітті.
Ал әртүрлі жан-жануарларды мүсіндеу кезінде қырынды, жонындыдан түскен, қайта илеуге жарамаған қоқым, ұсақ шаң-тозаң, қыл-қыбырдың қиындысынан, әйтеуір далада қалғанша пайдаға ассын деп іске жарата салған, не аяқ-қолы, не аузы-басы жоқ, тіпті көзге де көрінбейтін микроб деген пәлелер Хақ тағаланың өзі ойлағандай бес-он күн өтер-өтпесте қырылып қалу орнына, өлшеусіз өсіп, жер бетін тегіс жаулап алды. Жан иесі мақұлықтардың бәрінің түбіне жететін – сол. Не керек, қателік көп кетіпті. Он сегіз мың ғаламның ішінде неше түрлі ғажайып пішінді мақұлықтар ұшырасатын. Ауада ұшатын алып кесіртке бар еді, құрлықта жүретін балықтар бар еді. Құрт-құмырсқа, бақа-шаянның неше тегі кездесетін. Соның бәрі құрып кетті. Құрыса барсын, одан Тәңірінің дүниесі ортайған жоқ. Ең қиыны, ең өкініштісі, Құдайды зар еңіреткені басқасы еді. Мың миллион түрлі мақұлықты жаратып, қаншама еңбек етсе де, қаншама шаршап, қажып жүрсе де ешқандай тарихи қате жібермеген Құдай өзінің жер бетіндегі шығармашылық қызметін тәмамдар сәтінде үлкен идеялық, саяси қателікке, болашақта өзінің басын жояр қателікке ұрыныпты. Және бір істе қатарынан үш мәрте қателесіпті. Бірінші – Адамды жаратуы қате екен.
Өзі пішіндес жан иесі әлемде жалғыз-ақ болып қала беруі жөн еді. Адамның толқынсыз тымық су бетінен өз бейнесін көрген сәтте-ақ « Мен Құдаймын! » – деп ойлары анық-ты. Ал бүкіл әлемге бір Құдай да молынан жететін. Әйткенмен, бұл да басуға көнетін, әл келетін кесел еді. Ұқсастық – сырттай ғана ұқсастық-тын, ал шындығында Адам – өзі жаратқан мақұлықтардың ішіндегі ең әлжуазы емес пе еді? Екінші – сол Адамның басына ақыл құюы қате екен. Ақыл – тәңірі текті нәрсе, Құдайдың ғана еншісі болса керек-ті. Ақылға кенеліп алған Адам сырт пішін ғана емес, ой, сана жағынан да тәңірімен туыс екеніне көзі жетті. Көзі жетісімен-ақ бойында асқақ мінез қалыптасты. Бұл да емі табылар кесел еді. Адамның көкірегіне өзі сіңірген жаман сыпаттар сол тәкаппар ақылды оп-оңай-ақ құл етіп алды емес пе?! Тәңірінің түбіне жеткен – жан иесі мақұлықтардың бәріне, от пен суға, жер бетіне иелік жүргізсін деген ізгі ниетпен Адамның жүрегіне Өмір гүлін еккен ең соңғы, үшінші қарекеті екен. Сол ғажайып гүл кеудесінде көктесімен-ақ Адамның ақыл-ойы күн санап өлшеусіз өсе берді. Тәңірінің өзі білмейтін жаңа өнер, жаңа ғылым тапты.
Асқақтығы, тәкаппарлығы шектен асты. Ақыры, жақсы ұйықтап тұрған бір күні Жаратушының ойына кіріп-шықпаған ғаламат сұмдық, басбұзар тентек сауалды, Құдай үшін қаралы сауалды қойды өзіне-өзі. Ауада құстай ұша алам. Суда балықтай жүзе алам. Жердің майын сусын қып, тасын отын қып, жансызға жан бітірдім. Күннің жарығын қолдан жасадым. Бұлт жайлатып, жауын жауғыздым, найзағай ойнатып дауыл тұрғыздым. Жер бетінде мен бітірмеген шаруа қалмады. Енді жұлдыздарға жол салып жатырмын. Менің құдыретім жетпейтін не бар? Айды да қопара алам, күнді де өртей алам. Маған бәрі де оңай! Мен Құдаймен теңмін! Ойланып с ə л отырды. Онда Құдайдың мен – әлемнің қожасымын деп көкте қол қусырып отыруы қалай, бәрін өз қолыммен жасап, өз ақылыммен тындырып жүрген мына мен емес пе, – деді. Ендігі Құдайымыз – Адам болсын, әділдік жолы осы, – деді. Мұны естіген Құдай тағала бек қатты қайғырды. Ол әлі пенсия жасына жеткен жоқ еді, жер ортасына жаңа ғана ілінген, күш-қайраты әбден толысқан шағы еді.
Тіпті қартайып, жасы толған күннің өзінде пенсияға шығуға хақысы жоқ-ты, бұл – инструкцияға қайшы келетін. Әйткенмен, Адамға әлі жетпейтіні рас еді. Оны айтқанымен жүргізе алмайтыны рас еді. Өйткені, бұл кезде Адамның жүрегіндегі Өмір гүлінің « Құдыретке махаббат » – дейтін сабағы семіп, қурап біткен болатын. Алла тағаланың ол бұтақты қайта жасартпақ әрекетінен ештеңе өнбеді. Ақыры Адамнан үмітін үзген Құдай айдалды дейміз бе, қашты дейміз бе, әйтеуір басқа бір галактикаға қоныс аударып кетті. Сол жақта өткендегі қателіктерін ескеріп, адамзатқа қарсы күресуге тиіс жаңа бір әлемнің негізін салып жатыр-мыс. Топырақтан емес, тастан илеп, Мада жасамақ! Бірақ бұл әрекеті қаншалық іске асуда, ақыр түбінде не шығады, не болады – ол жағынан Жерді мекендеген жұрт мүлде бейхабар... Адамзат Құдайды талақ етіп, өзін құдай деп жариялаған темір ықылым – жиырмасыншы ғасыр еді бұл. Сол жиырмасыншы ғасырда ғарышқа самғап, Айдан асып, Марсқа жеткен, беті әжім-әжім кәрі планета Жердің тең жарым территориясына өзінің қанатының көлеңкесін түсіріп тұрған қуатты, алып держава еді бұл.
Сол қуатты, алып державаның әлемге жайылған зор қос қанатының түйілісер тұсындағы кең-байтақ даланы мекендеген қазақ деген жұрт еді бұл. Сол қазақтың көкірегін арман буған, жасы жиырма үшке әлі ілінбеген қаршадай баласы Едіге деген жігіт еді біздің кейіпкеріміз. Бойына Тәңірі адамзатқа сыйлаған асыл қасиеттің, тәкаппар мінездің бәрі де дарыған дарқан жастың өз мақсатына жетуіне ешқандай бөгет жоқ-ты. Өйткені бұл – жиырмасыншы ғасыр еді. Өйткені бұл... бұл – ұлы орыс халқы, советтік құрылыс теңдікке жеткізіп, қатарға қосқан, социализмді орнатып бітіп, енді коммунизмге қарай аршындай басып бара жатқан біздің ел еді. Жүк көтеріп немесе тас арқалап, ауыр жұмыс атқарғандай, қатты шаршағанын сезінді. Буын-буынына дейін әлсіреген, әбден діңкесі құрыпты. Өткен түнгі ұйқының шалалығынан ба, басы да зеңгіп ауырып тұрған сияқты. Жиырма бес ваттық болса керек, өте әлсіз. Кенжек жарығын күшейту үшін мойнына ортасын тесіп, бір парақ ақ қағаз іліп қоятын. Сол ақ қағаз екі бүктеле төмен салбырапты да, бір жақ бүйірі шам қызуынан мүлде сарғайып кетіпті. Жалпы, дау, талас – ақыл-ойға кенже адамдар ғана қуатын кәсіп.
Айдары жаңа шығып келе жатқан бала қоразша сонша даурыққаным – парықсыздығым. Әлі күнге өзімді өзім ұстай білуге үйренбегенім... Әйткенмен, айтыс, тартыссыз өмір сүру де қиын. Мүмкін емес. Бір үндеме. Екі үндеме. Қашанғы шыдай бермексің. Қаның қайнап, тасып бара жатқанда өстіп жеңілейіп алмасаң жүйке тамырларың үзіліп кетуі ықтимал. Жағыңды ашпай, үнемі тістене берсең, тіпті денсаулығың мықты болған күннің өзінде бар тісің шытынап сынып түсуі мүмкін. Бұл да ақымақшылық. Қажеті не... Кетіп қалғаным дұрыс болды. Әу баста бармау керек еді... » Едіге өзінің қарнының қатты ашқанын сезді. Сағатына қарап еді, тоғыз екен. Жатақхана буфеті де, таяу маңдағы асханалар да тегіс жабылып қалған. Орнынан тұрып, текшесін қарады. Анада үйден келген сауқаттан қалған екі-үш құрт қана жатыр екен. Кенжектің текшесінің үстіңгі ұясы мұқабасы жұлынған әлдебір ескі кітаптар, түбіне еріген қант шөгіндісі мен қағаз шай самасы қатқан қожалақ стақандарға толы боп шықты. Әйткенмен, астыңғы ұядан жаңа ғана аузы ашылған бір банкі бүлдірген вареньесі, жарты бөлке он бес тиындық қара нан табылды.
Нанға варенье жағып, суық сумен ұрттап отырып, бар тәбетімен тамақтанып алған соң Едіге жақсылап жуынып, таранды да, жаңа көйлек, жаңа костюм, жаңа туфли киіп, ең жақсы галстугiн тағынып, төртінші этажға көтерілді. Кеше қызды арғы жақ түпкірдегі бөлмеге шығарып салған. Есігіне де бажайлап қарамапты. Әйткенмен, табу қиын емес, ең шеткі бөлме. Міне. Төрт жүз жиырма жетінші екен. Есікті қағуға оңтайлана бере қалт бөгелді. Іздеп келіп тұрған адамының, өткен түнде ғана сүйіскен, махаббат сөздерін айтысқан, бес рет, он рет қоштасып, әрең айрылысқан, өңім бе, түсім бе деп өзіне-өзі сенбей, қуаныш, қиял аралас тәтті азаппен таңды атырған, ал қазір жүзін көруге, сөзін естуге ынтық сол бір қыздың, өзінің сүйіктісінің, қалыңдығының атын білмейтін боп шықты. Сұрамапты. Сұрауға уақыты болмапты. Мұршасы келмепті. Едіге өзінің қазіргі күйіне күлерін де, ренжiрiн де білмеді. Ал есік қақсын. Ар жақтан бейтаныс бойжеткен шығады. Аты кім? » – Өзімнің қалыңдығым. Екінші қайтара келгенде тағы осы... « О, тоба!
Неткен ақымақшылық... » Едіге тықыршып сәл тұрды да, тәуекелмен есікті қағуға ұмсына беріп еді, ар жақтан тықыр еткен аяқ дыбысы естілді. Бір аттап барып тоқтаған сияқты. Содан соң әлдекім батылсыздау басып есік алдына келді. Кілттің сылдыраған дыбысы естілді. Есік сықырлап, жайымен ашылып бара жатты. Алдымен тұнып тұрған екі қара көзі сығалады. Артынша-ақ қалың қара шаш, үлбіреген аққұба өңі көрінді. Содан соң есікті жартылай ашқан күйі босағадан аттай бере тұрып қалды. Едіге сол сәтінде-ақ қыздың езуінде болмашы күлкі ойнап, бетінің ұшы лып ете түскенін аңдады. Бірақ қызыл қан тарала бере қайта өшуге айналды. Тек өңіндегі күлкі ізі айқындала, күшейе түсті. Үстіне киген, жеңі білектің орта тұсынан қайырылған, шақпақты қызыл қоңыр жейде, тар балақ, көкшілтім шалбар бітіс, тұлғасын, бар сымбатын мүсiндендіре түскен. Шашын қысқарта қиғызып, жаңа прическа жасатыпты. Сала-саласымен әсем жатқызылған, ауаға хош иіс шашып тұрғандай. Екі жақ самайындағы шашы құлағын жауып, бетіне қарай доғалана, әсем ширатылып тұр. Едіге сол бір тұтам үшкіл шаш жүрегіне басылғандай сезінді.
Бұзылып кетпеді ме екен дегендей прическасын әр жерінен алақанымен ептеп ұстап, сипап көрді. Бірақ үндемеді. Қыздың саржа қасына, төмен құлаған ұзын, қайқы кірпіктеріне, кішкене қыр мұрнына, балғын ерніне қадала қараған күйі үнсіз тұра берді. Қыздың бетінің ұшы қайтадан лып ете түсті. Мен қалып қойдым. Қорықтым, сіз мүлде келмей ме деп... – Мен сенсіз өмір сүре алмаймын. Осы уақытқа дейін сенсіз қалай өмір сүріп жүргенімді білмеймін... – Аяғыңыздың тықырынан таныдым. Сен дүниедегі ең ақылды, ең сезімтал қызсың. Сондықтан да мен сені сүйем. Өңсіз болсаң да, ақылсыз болсаң да сүйер ем. Сүйер ем. Өйткені сен – менің маңдайыма жазылған қызсың... – Олай қарамаңызшы... – Қараймын. Мен бір күні сені шайнап өлтіретін шығармын. Шайнап өлтірем. Міне... былай... – Не надо... Милый... милый... 10 – Таптым-ау ақыры сені... Енді менен құтыла алмайсың. Мен айрылмаймын сенен... – Мен түні бойы ұйықтағам жоқ... Жыладым... Қарсы бөлменің есігі ашылып, сол сәтінде-ақ кейіспен тарс етіп жабылды. Сәлден соң қайта ашылды.
Үш қыз шығып, – түр-тұлғаларына қарағанда жоғарғы курстар сияқты, – аяқтарын тебіне басып, еденді тасырлатып, енсіз коридордың бойымен ұзаңқырап барды да, арттарына бір-бір қарасып, көзден тасаланды. Едіге қыздың от шарпыған ернінен қатарынан әлденеше рет жеңіл өпті де, құшағын жазып, бір қадам кейін шегініп тұрды. Едіге Мұратұлы Жәнібеков. Көреді, ғашық болады, құшақтасады, сүйіседі, мәңгі айрылмасқа ант етіседі, содан соң барып... аттарын айтып танысады. Рас, Адам-Ата диссертация қорғау жайында, бүкіл әлемдік проблемалар жайында, Африкадағы зәңгілердің ұлт-азаттық күресі, Америкадағы үндістердің аянышты тағдыры жайында ойланған жоқ. Хауаның да қолы бос-тын, әр түрлі мамандықтар беретін институт, университеттердің ашылмаған кезі, тіпті әйелдердің еркектермен тең құқығы, олардың өндіріс орындарында жұмыс істеуі немесе мекемелерде қызмет атқаруы әлі күн тәртібіне қойылмаған. Жалпы, Адам мен Хауаны еңбек етіп табыс табу, тұрмыс-тіршілігін жақсарту, ішіну, киіну сияқты мәселелердің ешқайсысы толғантпайтын, олар Алла тағала yaтaбaрaкaның өзінің қамқорлығы арқасында, құдыретті Жаратушы иемнің өзінің кең пейілділігі арқасында ештеңеден мұқтаждық көрмеді, қалағанының бәрін ақысыз, пұлсыз тегін алып, еңбексіз, ойсыз күн кешіп жатты. Олардың қайғысы жоқ еді.
Соған орай арман, мақсаттан да мақрұм-тын. Олар рақат пейіш ішінде жүрміз деп қуанатын, ал шын нұрлы пейіштің не екенінен мүлде бейхабар еді. Өйткені олар дүниеде махаббат, сүйіспеншілік дегеннің барын білмейтін. Оларға мәлім махаббат – екі аяқты, жұмыр басты пенделердің арасындағы жұпыны достық қана еді. Олар біз бақыттымыз деп ойлады. Шынында, махаббат жоқ жерде бақыт бар ма – екеуі де бақытсыз-тын. Ақыры, күндердің күнінде олар өздеріне беймәлім құпия сырға қанықты, жаңа бір әлемнің есігін ашты. Өзге дүниені ұмытқан Адам мен Хауа ақыл-естен айрыла құмарлық дариясына шомып, бойларын жайлаған жалынды басар еді. Әйткенмен, қоңыр салқын ағысқа бір мезет қана шомған ыстық денелер көп ұзамай рақат күйді қайта тілейтін. Ойын жаңадан басталар еді. Екеуінің басқа ермегі болған жоқ. Махаббат деген осы екен ғой деп ойлады олар. Өмірге ризамыз, бақыттымыз десті. Бірақ екеуі де бақытсыз еді. Өйткені, дарқан жүрек, пәк көңілдің иелері бола тұра, жан құмарлығы дейтіннен мақрұм қалды.
Қасиетті сезім сарайының есігінен сығалар-сығаламастан, жан-жағына бажайлап қарауға мұршалары келмей, сырты сәндiрек көрінген, ішкі әшекейлері алдамшы, тән құмарлығы атты басқа бір ғимаратқа еніп кетті. Махаббат – осы екен деп ойлады. Мұның махаббат емесін, өздерінің ет қызуымен әлденеден аттап кеткенін, әлденені ұмыт қалдырғанын екеуі де сезінді, тек кеш сезінді. Өткенге қайта айналар жол жоқ еді. Көп ұзамай Алланың қаһарына ұшырап, олар ұжмақтан қуылып жерге түсті, содан соң Қабыл туды, одан соң Әбіл туды, күнделікті тіршілік күйбеңі, күнкөріс қамы келді, ойламаған жерден тағы басқа да көптеген машақат пайда болды. Әйтеміз, бүйтеміз деп жүргенде өмір оза берді, екеуі де қартайды, бойларынан қуат тайды, ақыры, шынайы, пәк махаббат дегеннің не екенін білмеген күйлерінде жер қойнына енді, дене мүшелері шіріп, тозып, қайтадан топыраққа айналды. Өкініші кетпес іс, тек кейінгі ұрпақтары көңілге медеу етер жай: екеуінің жан құмарлығы, таза махаббат дегенді ысырып тастап, бірден өндірістік міндеттеріне кірісуі – сол кездегі қолайсыз тарихи жағдайлардың нәтижесі еді.
Он сегіздегі жас қыздың партиясын атқарушы, бағзы бір замандағы әуезді үнінен айрылған, бұрынғы әдемі өңі семіп, жүзі шар тартқан етжеңді әнші әйелге де, даусы жеткен-жетпегеніне қарамастан, Карузоға еліктеп, тереңнен суыра, толғай шырқағысы келетін, және нақ солай ( « бель-канто! » ) шырқап тұрмын деп ойлайтын дарынсыз жас әншіге де ризашылықпен, қошаметтей қол соғатын. Көркемдік қасиеттен де, басқа қасиеттен де ада, шалағай жазылған, жалған тартысқа құрылған нашар пьесалардың өзінің бойынан толып жатқан жақсы қасиеттер табар еді. Шынында да, оларға бәрі де әсем, бәрі де ұнамды тәрізденетін. Өйткені, спектакль басталғаннан аяқталғанға дейінгі үш-төрт сағат уақыт бойына тек өздерін ғана көретін, тек өз сезімдерін ғана қызықтайтын. Бұрын қиялында ғана елестеткен нұр жүзді пәк қызбен иық түйістіріп қатар отыру, жарық сөніп, перде ашылып, сахнаға көк, жасыл, қызыл ала, ақ сәулелер құйылып, зал қаракөлеңкеленген шақта оның сүйріктей нәзік саусақтарын жай ғана салалап, немесе алақанына салып, қысып ұстап отыру Едіге үшін адам айтқысыз қуаныш еді. Антракт кезінде екеу-екеуден қолтықтасып, немесе құр қол ұстасып фойеде серуендеп жүрген жастардың ішінде Едігеден бақыттысы болмаған шығар.
Қызына шоколад, балмұздақ әкелуді, тіпті шөлдеп кетсе лимонад әперуді үлкен мәртебе санайтын. Спектакль бітіп, жұрт орнынан дүркірей тұрған кезде кейбір жеңілтек жігіттерше тұра жүгірмегенімен, елдің артына да қалмай, гардеробқа барып кезекке тұрып, жапырлаған халықты жарып өтіп, киімдерін құшақтап алып шығу, өз пальтосын әлдененің үстіне қоя салып, бір жерін ауыртып, иә сындырып алмайын дегендей, еппен қызды киіндіру – маңызды мемлекеттік іс тындырғаннан кем көрінбейтін. Кинода ең соңғы қатардан, мүмкіндігінше оңашаpақ жерден орын алатын. Фильм бағзы бір замандағы бақытсыз махаббат жайында ма, қазіргі гүл жайнаған бақытты өміріміз жайында ма, кешегі қырғын соғыс турасында ма, тың көтеру, иен-тегін қоныстарды игеру турасында ма – Едігеге бәрібір еді. Қыздың ұзын, қайқы кірпіктерін, экран жарығымен шағылысып, дымдана жалтыраған тұнық жанарын, түзу мұрнын, жас баланың етіндей балғын, жұмыр иегін ғана көретін. Көбіне, тіпті, ештеңе де көрмеуші еді. Киноаппарат сырылдап, жоғарыдан құйылған төрт бұрышты ұзын жарық экранға төгіліп, жанды суретке айналған сәттен бастап, ең соңғы кадр жоғалғанға дейінгі аралық қас қағым ғана уақытқа созылатындай. Дүниеде не боп жатқанын, қайда отырғанын ұмытар еді.
Бүкіл экранды алған « Фильмнің соңы » деген жазумен астаса шыққан қуанышты, не қайғылы музыканың ақырғы аккорды ойналып бітер-бітпестен жарық жағылған залда жапырлай орнынан тұрған жұртпен бірге есікке қарай беттегенде ғана, жаңа қатар, немесе таяу отырған, жұрт көзінше сүйісу – бейәдеп, ұстамдылық, сезім толқынысын жасыру – қасиет саналған, бәрін де ақылмен ойлап ішіп, салқын қабылдаған, үлкендердің парасатты, кішілердің ұятты болған кезеңінде бозбалашылық, жастық дәуренін бастан өткізген әлдебір жасамыс, иә қартаң жұбайлардың өздеріне үрке қарап, бас шайқасқанын, әлі мектеп жасынан өтпеген, бойының ұзындығын пайдаланып, он алтыдан аспаған балалар жіберілмейтін кешкі сеансқа еніп кеткен, өздерін ересек санайтын кішкене ұлдардың кинодағыдай қызу сүйістер шын өмірде де болады екен-ау дегендей, көздері бақырайып, қызыға қарағанын, махаббаттан жолы болмаған, қармағына ешкім ілінбей қойған, жасы -сын кезеңі отыздан асып бара жатқан, үнемі жалғыз-жарым жүретін, қабағы қатыңқы арық сүрбойдақтың әрі тыжырына, әрі сұқтана қарағанын аңдайтын, аңдайтын да іштей күлетін.
Сыртқа шыққан соң жаңа ғана өздері көрген киноның не жөнінде екенін, анабір оқиғадан соң не болғанын, әлгі сұлу қыз бен сері жігіттің қосылған, қосылмағанын, ақ қар көк мұзға, жан төзгісіз қиындықтарға қарамастан жаңа өлкені игеру, тыңның мол астығын өсіру жолында қажырлы еңбек етіп жатқан адамдардың ісі қалай бағаланғанын, тағы сол сияқты хикметтерді сұрар еді. Әдетте ойын үшін сұрайтын. Таң қаларлығы, қыз қашанда бұдан гөрі көбірек ұққан боп шығатын. Әйткенмен, оның түсінігінде де кино – тұтас дүние емес, ойдым-ойдым суреттердің монтажы екені анықталатын. Екеуі қосылып, мәз боп күлер еді. Арнайы киноға келіп, екі сағатқа жуық отырып, түк көрмей бос шыққан өздеріне күлетін. Жастардың көшеде тапа-тал түсте қолтықтасып, иә құшақтасып жүргені, кеш бата қараңғы мүйістерде, немесе кез келген еменнің түбінде аймаласып, сүйісіп тұратыны, тіпті кинода отырғанда да өздерін өздері ұстай алмайтыны шамына тиетін, осындай ешкімге зияны жоқ табиғи көріністердің өзін жат желдің салқынына балайтын үлкендерге күлетін.
Бәріне де аузын аша, таңырқай қарайтын, кинода бейнеленген апай төс, ақ тамақ әйелдер мен арғымақ бітісті еркектердің қарым-қатынасының да, көшеде толып жүрген кәдімгі екі аяқты, бір басты қыздар мен жігіттердің жүріс-тұрысының да тек сыртқы суретін ғана аңдаған, сырттай тамашалап, сырттай қызықтаған кішілерге күлетін. Қыздан жолсыздығын көлденең жұрттан көретін, жар қызығы дегеннің не екенін білмейтін, бүкіл әлемге ашулы сүрбойдаққа күлетін. Бәріне де зілсіз күлетін. Өйткені, екеуі бір-біріне ғашық еді. Екеуі де бақытты еді. Ал ғашық жандардың күлкісінде кек болмайды. Бақытты адамдардың көңілінде алалық болмайды. Ғашық жастар, бақытты жастар бірін-бірі қалтқысыз сүюмен ғана шектелмейді, олар төңірегіндегі адам атаулыны, тіпті, жанды, жансыз атаулыны тегіс жақсы көреді. Өмірге мейірлене қарайды. Дүние, тіршілік жақсылыққа толы, ал адам біткеннің көңілі шапағатқа толы тәрізденеді. Бұлар кинодан, иә театрдан шыққанда сыртта таяу маңдағы үйлерді, көшелерді ғана емес, бүкіл қаланы, бүкіл әлемді тазарта түскісі, жаңартқысы келгендей, аппақ ұлпа қар жауып тұрады жапалақтап. Немесе шыңылтыр аяз жайлаған ауа – таза, үскірік лебімен, ай, жұлдыз сәулесімен бар кiрiнен арылған аспан – тұнық болады.
Немесе қара қоңыр, күңгірт аспаннан бетке тікенектей шаншылатын қиыршық ұшқында тұрған, аязды, салқын түн болады. Немесе, қар да жоқ, жел де жоқ, жыртық-жыртық, құрау-құрау, ескі бұлттар көшкен кір аспанды, сұрықсыз, бұлыңғыр кешке тап келеді. Бәрібір. Соның қайсысы болса да бәрібір. Ауа райы адам таң қаларлықтай жақсы тәрізденеді. Мына ашық – бұлтты, яки бұлтсыз, бұлыңғыр, яки тұнық, әйтеуір қайткенде де ашық аспанға, әлі доңғалақ астында еркін таптала қоймаған қалың қар басқан, немесе тоң мұз жапқан, немесе, сол қардан да, мұздан да арылып, көк асфальтқа жеткізе тазарта сыпырылған көшеге, көшедегі сирек, немесе жиі орналасқан шамдарға, шамнан өлімсірей, немесе жарқырай құйылған жарыққа, артына жентектелген қар шашырата зулап, немесе мұздан тайғанақтап, әрең жылжып бара жатқан жеңіл машиналарға, автобустарға, троллейбустарға, бір сөзбен айтқанда, осы кең дүниеге, жомарт тағдырға риза. Тек өздері ғана емес, жан атаулы тегіс риза деп білетін.
Тобымен шыққан, енді жан-жаққа тарап, бытырап бара жатқан жұрттың сейілуін күтпей, екеуі Жамбыл иә Киров, Совет иә Октябрь сияқты тыныш, оңаша көшелерге беттер еді. Олардың бірін-бірі қаншалық жақсы көретініне, айлап, жылдап кездесе алмай, жаңа ғана табысқан жандардай ыстық құмарлықпен, ынтызарлықпен жүзінші, мыңыншы рет сүйіскендеріне арбақ бұтақтарын қар басқан кәрі емендер ғана куә болатын. Қарыс жерге сансыз аялдама жасап, жатақханаға түн ортасында – студенттер үшін белгіленген « коменданттық » мерзім – он екіге таман әрең жетеді. Кейде өздері де аңдамай, бес, он минут, тіпті, ширек, немесе жарты сағат кешігіп қалатын. Дерматинмен қапталған үлкен қара есіктің іштен ілініп, берік жабылғанын аңдаған соң қыс ызғарын жаңа ғана сезінгендей, пальтоларының жағасын көтеріп, аяқтарын тапырлатып, аз-маз бөгеледі.
Өйткенмен, амал жоқ, келер мезетінде-ақ жігіт аязбен қырауытқан темір тұтқадан ақырын ғана, батылсыздау қағады, – есік былқ етпейді; қайтадан, болар іс болды ғой дегендей, қаттырақ қағады, – есік сол меңірейген қалпында тұра береді, бірақ онымен жапсарлас, мөлшерден артық үлкен көздері үңірейген жуан, жалпақ терезенің пердесі ысырылады да, ар жақтан біреу сығалайды. Содан соң еденді әдейі дүңкілдете, ауыр алынған аяқ дыбысы, ішкі ілгектің сылдырағаны естіледі. Ілгек біраз уақытқа дейін ашылмай қояды. Есікші қазақ кемпірінің әлде қиюы қашқан есікке ме, әлде әдепті, тәртіпті ұмытқан жастарға ма, кейіп күбірлеген үні естіледі. Ақыры ілгек сарт етіп ұясынан шығады да, сыздықтап есік ашылады. Өздерінен өздері ыңғайсызданған қыз бен жігіт аяқтарының ұшынан басып, лып етіп ішке кіреді. Тезірек өтіп кетуге тырысады. Шешей ұрсар деп ойлайды. Бірақ шешей ұрыспайды. Даусы ұрысқаннан бетер зілді. Едіге топсасы босаған жармалы үлкен есіктің бір жақ жақтауын тұтқасынан ұстай көтеріп тұрып, екінші қолымен жуан темір ілгекті салады. Есік бекітіліп болған соң енді рұқсат па дегендей шешейге қарайды. Ол кісі қабағын түйіп, ернін жымқыра тістеп алған.
Қатты ашулы тәрізді. Шындығында, бір жаққа баратындай қабат-қабат киініп алған толықша қара кемпірдің өзін-өзі әрең ұстап тұрғанын, енді болмаса қабағы жазылып, көзі күлімдеп, бет-аузы мейірге толып кететінін Едіге біледі. Сәл бөгелсе үлкен кісінің қызмет бабындағы міндетін ұмытып, үлкен қателікке ұрынатынын, оған кінәлі өзі болатынын аңдап, рақметін айтады да, төменгі баспалдақта күтіп тұрған Гүлшатқа қарай беттейді. Әйткенмен, шешейдің қанша тырысса да өзін-өзі билей алмай, ақыры жымың ете түскенін бұрыштан жалғыз шам жанған алакөлеңке жарықта анық байқайды. Бақыттарың тасысын, қосақтарыңмен қоса ағарыңдар дегендей. Жұптарың жазылмасын, үнемі осылай жүріңдер дегендей. Кешіккендерің дұрыс, ертең де, бүрсігүні де кешігіп келіңдер, үнемі кешігіп жүріңдер дегендей. Екеуі қол ұстасып, баспалдақпен жоғары көтеріледі. Бүкіл жатақхана ұйқыға кеткен, тіпті, иен қалған тәрізді. Мүлгіген қаракөлеңке жарық, аяқ басқан дыбысыңның өзін ауырлап тұрған меңіреу тыныштық. Әйткенмен, бұл – сыртқы, алдамшы көрініс, Вестибюльде, бұрыш-бұрышта екеу-екеуден тұрған қыздар мен жігіттердің сұлбасы көзге шалынып қалады. Және ондайлар жалғыз-жарым емес сияқты. Бүкіл жатақхананы ғашықтар жайлап алғандай. Тіпті, ешкім жоқ қараңғы түкпірлердің өзінде көзге көрінбей аймаласып тұрғандай.
Екеуі төртінші қабатқа шығады. Қыз тұратын бөлменің алдына келеді. Біріне-бірі « Бара ғой, ертеңге дейін » деседі. Бірақ ешқайсысы да кетпейді. Он рет айырылысуға ыңғайланып, он рет бөгеледі. Ақыры ертеңгі семинар, иә коллоквиум, кітапхана, иә архив еске түсіп, амалсыз қоштасады. Киноға, театрға бармаған, ешқайда шықпаған күндер тіпті қызық еді. Әр этаж сайын « Тұрмысхана » аталатын бөлмелер бар. Ауыз жақ бұрышына ыстық су, суық сулы кран қойылған. Екі қапталы қабырғамен жарыса, ұзыннан ұзақ жасалған биік текше, әрбір метр сайын электр нүктесі көрінеді. Төрде беті матамен қапталған енсіз, ұзыншақ екі-үш стол тұрады. Ортадан ақша жиып, өзара қоғамдасқан қыздар тамақ пісіретін, жалпы жұрт шай алатын кухня да осы, студенттер қауымының киім үтіктеп бой түзейтін шаруаханасы да осы. Бұл бөлмелер жұрт аяғы басылған шақта, кешкі сағат оннан ары мүлде босап қалатын да, ертерек келіп орын алған қыздар мен жігіттердің сұхбат сарайына айналатын. Ал жатақхананың « студенттер аристократиясы » – аспиранттар тұратын бөлігіндегі тұрмысхана үнемі таза болатын, үнемі қаңырап бос тұратын.
Күн ұзаққа әрқайсысы өз шаруасымен жүрген Едіге мен Гүлшат ел аяғы басылған шақта осы бөлмеге келер еді. Жылы. Әрі оңаша, әрі тыныш. Орындықтары да – кір үтіктейтін биік столдар, – әзір. Ананы, мынаны, бүгін не болғанын әңгімелейді, кешеден ұмыт қалғандарын түгендейді. Алғаш бірін-бірі көргендегі сезімдерін, қалай танысқандарын, қалай ұғысқандарын сыр етіп, естелік етіп хикаялайды. Бірін-бірі қаншалық сүйетінін, бірінсіз-бірі тұра алмайтынын айтысады. Айтпаған нәрсе қалмайды, сонда да әңгіме бітпейді. Кейде екеуі жай ғана құшақтасып қатар отырады, немесе құр қол ұстасып, қырау басқан терезе жақтауына сүйеніп үнсіз тұрады. Айтатын сөз түгесілгендей, сарқылып бітіп емес, жүрекпен қабылданып, көңілмен ұғынысып түгесілгендей. Осы қалыптарында анда-санда ғана бірінің саусағын бірі шымырлата, от шарпыта қысып қойып, немесе бірінен-бірі қорқатындай, именетіндей, еріннің ұшымен жеңіл ғана өбісіп, бір сағат, екі сағат, тіпті, одан да көп уақытын өткізер еді. Әлдебір кезде, – бұл әлдебір кез үнемі сағат он бір жарымға келетін, – әлдебір кезде жайлап есік ашылады да, қолына шәугім ұстаған ұзын бойлы қыз кіреді. Бәтия.
Лабораториядан, немесе кітапханадан оралған беті. Мұнда кімдер отыратынын ол білетін. Білгендіктен ешқашан жарық жақпайтын. Есікті ашық қалдырып, шамының көбі сөндірілген алакөлеңке дәлізден түскен жарытымсыз сәулемен, немесе, долбарлап, құр қол сипалап жүріп, ыстық су ағатын шүмекті тауып алатын да, тұтқасын бұрап, шәугімін тосатын. Қысым көбіне әлсіз. Тамшылай шашырап, әрең аққан судың жарым литрі құйылғанша әжептәуір күту керек. Бәтия төр жаққа қарамай, қырын тұрады. Ашық есік фонында анық көрінген сымбатты дене бітісі, өріп, ұзыннан ұзақ қоя берген, тірсегіне жететін қос бұрымы көз қызықтырардай жарасымды. Жұп-жұмыр сұлу мойны, биік қабақ, түзу мұрын, балаң иекті бет сұлбасы да әсем. Әрине, өңін қарашұбар етіп ойрандаған қорасан дағы, екі қасының арасындағы жас кезінде құлын тепкеннен қалған тыртығы көрінбейді. Қараңғыда сұлу екенін, бітісінің келістілігін оқу соңына түскен қыздың өзі де сезетін тәрізді. Егер есін білер-білместе кеселді дертке шалдықпаса, өңді қыздардың бірі болатыны, тіпті, көп жұрт сұлу деп табатыны туралы ойланды ма екен. Әрине. Бірақ не шара... Бәтия мөлшерлі шайын құйып алып, шүмекті бекітеді де ауыр күрсінеді.
Күнұзақ микроскопқа тесіле қарағаннан қажиды ғой, шаршағаннан болар. Бәлки, мен де өстіп бір сәт, бір сәт қана отырсам деп армандай ма. Әйтеуір күрсінеді. Содан соң сыртқа шығып, есікті нығыздап, еппен жабады да, аяғындағы кебісін сүйрете басып, ұзап бара жатады. Ол да мен сияқты қарапайым аспирант. Өте білімді. Диссертациясын бітіруге жақын қалса керек. Сондай тамаша кісі. Бірақ қатал. Әсіресе қыздарға қатал. Қыбыр еткізбейді. Әнеугүні бәрімізге бірдей екі қойып шықты. Қыздар оқу жайын емес, жігіт жайын көбірек ойласа, әрине сөйту керек. Бірінші семестрде-ақ құлайтын шығармын. Мен де аспирантураны тастаймын. Содан соң екеуіміз қол ұстасып, Алматыдан алысқа, өзімізді ешкім танымайтын, ешкім білмейтін бір жерге кетеміз. Мәселен, Сахалинге, немесе Камчаткаға. Алтай өлкесіне. Сен онда қазақтар тұратынын білемісің? Крәшен қазақтар. Патша заманында шоқындырылыпты. Солардың ортасына барып қоныстанамыз. Бір кезде біздің бабаларымыз да христиан болған. Содан соң барып ислам дініне көшкен. Конституциядағы ар-ұждан бостандығы дегеннің не екенін білемісің? Біз ешқашан шоқынбаймыз.
Біз – советтік шындық, қазақ халқы жиырмасыншы ғасырдың орта шенінде дүниеге әкелген жаңа ұрпақпыз. Әртүрлі жат, жалған идеялардан, кертартпа ағымдардан таза болуға тиіс азат ұрпақпыз. Біз ешбір дінді, көктен түсіпті-міс делінетін төрт кітап, бес кітапты мойындамаймыз. Менің не айтып тұрғанымды ұқтың ба? Оқу атаулыдан құтылып, оңаша кеткен соң екеуіміз қалың орманның арасында тұрамыз. Мәселен, сол Алтайдың өзінде. Қар басқан меңіреу орман. Маңайда екі жүз-үш жүз шақырым жерде тірі жан жоқ. Цивилизациялы әлеммен ешқандай қатынас жасамаймыз. Қыста да, жазда да. Мәңгі бақи. Тек екеуіміз ғана... – Неге? Немене, менен басқа тағы бір жігіт болуы керек пе еді? Қыз күледі. Берірек отыр. Қыз құшақтайды. Сол борыштың төлеуі ретінде. Жігіт күледі. Бөлме іші онсыз да қараңғы. Аяқтарын ұшынан басып, вестибюлінде ғана шам жанып тұрған ұзын дәлізбен қыздың бөлмесі жаққа беттейді. Бұл кезде бес жүз адам тұратын төрт этажды үлкен жатақхананың ішінде екеуінен басқа қыбыр еткен жан иесі сезілмес еді.
Қыздары бар Едіге мен Халел жарты стипендия – отыз сомнан шығарысты да, соқа басты Кенжек « қазынаға » жиырма сом қосты. Үшеуі, – дәлірек айтсақ екеуі, өйткені шаруа жайынан мүлде бейхабар Кенжек бар тізгінді Едіге мен Халелге беріп, жай тыңдаушы қатарына көшкен, – ұзақ кеңесіп, мейрамды мүмкіндігінше жақсы, көңілді өткізудің әртүрлі жолдарын қарастыра келе, ақыры үйде – үш жүз бірінші бөлмеде отырған жөн деген тоқтамға келді. Ертерек қамданып, коньяк, шампан, шараптардың таңдаулы маркаларын текшелеріне толтырып қойды. Қымбаттығына қарамастан көк базардан жеткілікті мөлшерде, бәлки, тіпті, мөлшерден артығырақ етіп, семіз жылқы етін, қазы, қарта алды. Қыздарды алдандыратын апорт алма, анау-мынау « кәкір-шүкірлерді » де ( Халелдің сөзі ) ұмытқан жоқ. Дастарқан жасауға, тамақ әзірлеуге азаннан бастап кірісіп, ақыры қас қарая, кешкі сағат сегізге жақын – бас қосу жетіге белгіленген еді, – әрең тәмамдады. Асығыс жуынып, таранып, жаңа киімдерін киісті. Кенжекті қажетті пластинкаларды іріктеу, бөлмені желдету сияқты ұсақ-түйек шаруаларға жегіп, Едіге мен Халел екеуі қыздарын ертіп әкелуге кетті.
Едіге жоғары көтеріліп, Гүлшат тұратын төрт жүз жиырма жетінші бөлменің алдына келді де, сәл бөгелді. Қыздар уласып-шуласып жатқан шығар деп ойлаған – тып-тыныш. Саңлаулана ашылған есіктен шам жарығы көрінгенмен, бөлме иен тәрізді. Ақырын тықылдатып еді, ешкім дыбыс бере қоймады. Көңілін жайсыз күдік билеген Едіге есікті кеңірек ашып, ішке бас сұқты. Гүлшат төрде, терезе алдындағы төсектің шетінде, теріс қарап отыр екен. Есік сықырлай ашылғанда селк етіп атып тұрды. Атып тұрды да, бері қарай бір аттап тоқтады. Тұнық қара көзі күлімдеп коя берді. Әйткенмен, жүзінде көлеңке бар еді. Бізбен жүр деп шақырды. Қыз кінәлі қалыпта болмашы жымиды. Қыз үстіне Едігеге аты белгісіз судыраған қымбат матадан тігілген айшық гүлді, сәнді жасыл көйлек киіпті. Бітеу жағасы аққу мойынға бұрынғыдан да әсем кейіп береді, тізеден пішілген, дөңгелене біткен қатырма етегі аққайранның қарнындай аппақ, жұмыр балтырды көрсету үшін ғана көтеріліп тұрғандай. Кең етек көйлек кеудеден төмен бойлаған сайын жарау аттың ішіндей тарыла келе, өзі түстес, жалпақ мата белдікпен қиғаштай құрсауланады екен; сол жақ қапталына үлкен, гүлді түйреуіш қадалған, мықынға ғана ілініп бос тұр.
Қыздың үстіндегі мерекелік жаңа көйлегінен, аяғындағы үшкіл тұмсық, биік өкше ақ туфлиінен, етпен ет боп жабыса киілген түссіз, ақшыл-сұр капронынан, әсем жасалған қою қара шашынан, қырқа бетке қатар біткен қос төбешіктей тіп-тік қос анарынан – бір сөзбен айтқанда, суыртпақтан жаңа шыққан киімінен, бүкіл болмыс-бітісінен, өн-бойынан тазалық, пәктік лебі еседі. Жайлап басып қасына кеп, белінен құшақтады. Осындай періште қыз басқа да екі аяқты пенделер құсап кәдімгідей, жүріп-тұрады, әлдекімді сүйеді дегенге сенгім келмейді. Гүлшатты солқылдақ белінен өзіне қарай болмашы тартып, иегінің астынан еміріне иіскеді. Таза, жұпар иісі танауын қытықтап, бүкіл жан жүйесін толқытып жіберген. Өзін-өзі ұстай алмай, қызды құшырлана құшағына көміп, мойнынан, тамағынан сүйе берді. Түсім емес пе осы? Түске ұқсас... – Сен мені сүйемісің? Қаншалық сүйесің? Айтшы енді? Айта қойшы... Айтсаңшы енді?! Кейде әлденеше күн бойы сабақ қарай алмаймын. Ойымнан шықпайсың. Көз алдымда тұрасың. Енді болмаса, есік қағып, мені шақыратын сияқтысың. Елеңдей берем. Ал кейде... – Мен сенімен танысқаннан бері жазуды мүлде тоқтаттым. Өлең оқи бергім келеді.
Көбіне Гейнені. Сосын Хафизді. Науаидың ғазалдарын. Басқа ештеңеге көңілім соқпайды. Қай әулие аян берді? Әлде Қодар құдықтан шығып кетіпті деген қауесет естідің бе? Мен сені қазір Исаак Ньютон мен Альберт Эйнштейннен соңғы ең ұлы математикпен таныстырам. Едіге Кенжектің өздерін сабырсыздана күтіп жүргенін анадайдан байқады. Солар ма, өзге ме дегендей, басын шығарып, есіктен қайта-қайта сығалайды. Бұлар жақындап келгенде, күткен адамдары осы екеніне көзі жетіп, ақырғы рет жылт етті де жоғалды. Едіге жай сыпайылық үшін бір-екі тықылдатып барып, есікті айқара ашты да, Гүлшатқа жоғары шық дегендей ишарат білдірді. Марш әуеніне сәйкес салмақты, ресми қалыпқа түсіп, қызды қолтықтап алған, музыка астында бөлмеге кірген Едіге радиоланың қасында кекілі жалбырап, масаттана ыржиып, алақанын уқалап тұрған Кенжекке көзі түскенде ризашылықпен күлді. Қыз да еріксіз жымиған. Достым... – Өзінің үйреншікті әдетімен жаңа ғана танысқан қызды « достым » деп қалғанына одан ары қысылды. Әлі көресіз. Солай... Өте дұрыс болды... Іле-шала Халелдер де келді.
Олар Черномордың маршымен, – Кенжек қанша ақтарса да, Едігенің көп пластинкаларының ішінен осы екеуінен басқа марш таба алмапты, – « ду қол шапалақтаумен » қарсы алынды. Халелдің серігі – бойы ортадан сәл төмен, бөксесі шығыңқы, балтыры тоқ, көзі жалтыраған тығыршықтай қара қыз екен. Маңдайына желбіретіп кекіл түсіріпті. Иықтан қиылған қысқа шашын құлынның құйрығындай етіп, желке тұсынан ақ бантикпен түйіп алған. Жасы жиырма-жиырма екiлер шамасында тәрізді, бірақ он жеті-он сегiздегi бойжеткен кейпінде көрінуге тырысатыны байқалады. Әйткенмен, еркелігінен салмақтылығы, сұлулығынан сүйкімділігі басым. Шет тілдер институтының ағылшын факультетінде, төртінші курста оқитын боп шықты. Аты Зада екен. Кенжекпен, Едігемен, « Очень приятно! », « Я очень рада! » 18 деп, сыпайы жымиып қол алысты да, Гүлшатпен сағынысып қалған апалы-сіңлілі қыздардай сүйісіп танысты. Бір ауыз сөз айтпаса да, ежелгі таныстай, жаңа ғана көріскен жұрттың іші-бауырына еніп кеткен Зада өзінің еркіндігін, еркелігін келесі сәтте-ақ байқатты. Өзін үй иесі ретінде ұстауға тырысқан Кенжек дастарқанды уағында дайындап үлгере алмағандарына кешірім сұрап, жұртты төрге шақырған.
Бәрі де бір жағы төсекке тірелген, екінші жағына арқалығы репетейсіз ұзын, сыры көшкен үш сары орындық қойылған төрт бұрышты абажадай столға қарай беттескен еді. Өзі елден бұрын барып, тағамдардың бетіне жабылған газеттің бірін көтеріп көрді. Бөтен ешкім жоқ. Гүлшаттың қолы тимесе мені шақыру керек еді ғой. Шынында да, Заданың ренжитін жөні бар екен. Қазы дұрыс туралмапты, құс еті мүшелеп бөлінбеген, сыр қалың кесілген, мына қалпында ауызға сыймайды, ананы алай, мынаны былай қою қажет екен. Сөз Халелге ғана арналып, зілсіз, ерке үнмен айтылса да жігіттер қысылып қалысты. Әйткенмен, Зада сол сәтінде-ақ бәрін жуып-шайып, жұртты тегіс жадыратып жіберді. Біз Гүлшат екеуіміз қазір бес-ақ минуттың ішінде тегіс орнына келтіреміз. Сыртқа шығып, мына бір құлаш трубкасын мойнына байлап жүретін Тарас Бульбамен бірге темекі тартып келе қойыңдар. Столға қос қолдай сүйене орнынан тұрды. Би содан соң. Ал әзірге... сөз – физика ғылымының болашақ жарық жұлдызы, екінші жылдық аспирант... – Сізге бір сұрақ, – деді Зада Кенжектің сөзін бөліп.
Мен үшін ең керемет адам, ең ұлы лингвист, ең ұлы археолог, ең ұлы физик – Халел. Иығын қомданып, жөткірініп қойды. Ал атомдық ғасырда қаншама жан жиылып екі кескен қазы, екі тауықты... – Сен менен қорқуға тиіссің. Мен қауіпті адаммын. Өте қауіпті адаммын... –... жабыла қаужасақ та тауыса алмай отырмыз. Бұрынғылар айтқан адам азады деген... – Осы кім асаба? Содан соң... – Бұл жұрт Мекелай тақтан құлағаннан бері патшаға бағынуды қойған, – деді Кенжек. Сөз кезегі Халелдікі. Қыздарға қызмет көрсетуге ұмтылған Кенжек пен Едігеге коньяк құйды да, өз рюмкасын « Астаналық » аққа толтырды. Халелмен рюмкасын соғыстырды. Мен қазір мыймен ойлап ақылды болғаннан, жүрекпен сезініп ақылсыз болған артық деп санаймын. Ал ғашық адам қашанда ақымақ. Кенжек орнынан тұрып, пластинка қойды. Алдымен жынды билер биленді. Бөлменің іші арсыл-гүрсілге толып, апыр-топыр боп кетті.
Дабыр-дұбыр, шаң-шұң, у-ду музыка лебімен жалғыз шнурға ғана ілініп тұрған, люстраcыз жетім шам дірілдеді, төбе қақ айрылып, жарылуға шақ қалды; аяусыз тебінген, оңды, солды еркін сілтенген аяқтардың салмағынан солқылдаған еден опырылып, ойылып кете жаздап әрең тұрды. Халел де, Зада да халықаралық дәреже, еуропалық өредегі аса шебер, дәулескер, арқалы бишілер боп шықты. Халелдің еркін өсірілген, қайратты, қалың шашы бұрынғыдан бетер күдірейе жалданып, жайшылықта епетейсіз көрінетін зор денесі әрбір талшығына дейін қимылға, алапат күш, дүлей құмарлық кернеген қимылға толып кетті. Бітісі тығыз, бүкіл денесі серіппелі тәрізді Заданы цирктегі акробаттарша ойнатуда. Музыка әуенімен жаттанды фигураларды қайталап емес, зор шабыт үстінде жаңа би шығарып жүргендей, екеуінің әрбір қозғалысы, аяқ алыстары, қол сілтестері импровизацияға, еркіндікке толы. Бұлардың өздерін де, өзгені де ұмыта билеген биі дер шағына жеткен алты жасар арыстан мен жас барыстың ойынын елестетер еді.
Орал тауы, Жайық өзенімен өтетін құрылық-аралық меженің емес, Қиыр батыстағы шекараның, бәлки, тіпті, ұшан мұхиттың арғы жағынан келген жаңа билерді студент кезінде жұртпен бірге үйренген, өзін қатардан қалмай жүргендердің санатына қосатын Едігенің бишілігі шамалы еді. Бірақ жеткілікті мөлшерде « допинг » қабылдап алған соң бойы сергіп, аяғы жеңілейіп кетіпті, жобасы келген, келмегеніне қарамай, би әуенімен Гүлшатты бірде белінен құшақтап, бірде қолынан сүйреп, асыр сала берді. Ақыры, жігіттер тершіп, қыздар демігуге айналған шақта феодализм кезінде шығып, енді капитализммен де, социализммен де қатар жасасып келе жатқан, өңі кәрі, жаны жас вальс ойнады. Бірақ ұзақ тұрақтай алмай, тангоға ауысты. Танго – Едігенің ең жақсы көретін биі еді. Жалпы, тангоны не би білмейтін кісілер, не нәзік сезімді, сыршыл жандар ұнатады. Осы екі қасиеттен де мақрұм қалмаған Едігенің тангоға ықыласы ерекшетұғын. Иығына басын сүйеп алған Гүлшатты екі мықынынан қос қолдай құшақтап, болмашы ғана ырғатылып, бір орында тұрды да қойды. Қыздың құлағына әлдене деп сыбырлайды. Музыка дауысынан ба, жүрек дүрсілінен бе, қыз жігіттің не айтқанын естімейді. Естіп қажеті қанша.
Өзінше көп жасадым, көпті көрдім деп ойлайтын, шындығында әлі екі жастың жарымына да келмеген, өмірде кешпек хикметінің әлі оннан бірін де басынан өткеріп үлгермеген, бұрын қыз қуып та, қызықтың дәмін татып та байқағанымен, шын көңілден, бар жастық жалынымен, ақ ниетімен тұңғыш рет құлай сүйіп тұрған, жасы жиырманың ішіне жаңа ілінген бозбала жігіт құшағындағы қызға не туралы айтуы мүмкін? Ата-ана бауырында бағу-қағумен өскен, еркін өмірге жаңа ғана аяқ басқан, балғын жанының бар нәрі ернінде тұнып тұрған, тіпті, кәмелет жасы он сегізге әлі толмаған жас қыз өзін алғаш ыстық құшаққа көмген, өн бойын иітіп, ерітіп тұрып, балқыта, өртей сүйген жігіттен осындай мезеттерде қандай сөз күтуі мүмкін? Аз айтса да, көп айтса да, жеткізіп айтса да, жеткізе алмай айтса да, сөзін қандай түрге бөлесе де мағынасы біреу-ақ емес пе. Жігіт сол сөздерді айтты, қыз сол сөз деп ұқты. Бәлки, тіпті, жігіт ештеңе айтпаған шығар, қыз ештеңе естімеген шығар. Әйтеуір жігіттің ыстық құшағы қынама, әсем белден, қыздың қызыл тырнақ, ұзын саусақты аппақ білегі жігіттің мойнынан ажыраған жоқ.
Осы көгілдір тұман, сағымды мұнар ішінде үкінің мамық қауырсынындай қалқыған рақат күйдің қаншаға созылғанын екеуі де білмейді. Мәңгілік деп те, қас қағым деп те айтуға болар еді. Мәңгі болса, қас қағымда өтіп кететін мәңгілік, қас қағым болса, мәңгілікке татитын қас қағым сәт. Танго қайта қойылды. Мүмкін екінші рет қойылуы шығар, мүмкін, бесінші, оныншы, жиырмасыншы рет қойылуы шығар. Едіге тек бұл жолы қызының билеуге зауқы соқпайтынын, құшағынан босанғысы келгендей қимыл танытқанын аңғарды. Бір ауыз сөздің лебі бір жақ бетін, мойнын, бүкіл өне бойын шарпығандай. Әбден пісіп, енді-енді үзіліп түскелі, немесе жарылып кеткелі тұрған шиедей нәрлі, әсем еріннен сүймек болды. Мойнын оңды-солды бұрып, Едігеге сүйгізбей қойды. Қыздың белінен оң қолын алмаған күйі, радиоланың қасында, ортасындағы қызыл дөңгелегіне таңбаланған жазулары турникте ойнаған гимнасттай аударыла-төңкеріле айналып жатқан, ал өзі шам жарығымен шағылысып, бір орында тұрған сияқты көрінетін үлкен қара пластинканы күзетіп, орындықтың шетіне шоқиып, жағын таянып отырған Кенжектің жанына келді. Кенжек жалт қарады да, ыржиып күлді.
Едіге бұрын аңғармапты, күлгенде бет-аузы быт-шыт боп кетеді екен, он бес-он алты жасар бала сияқты. Кенжекті биге шақыруға ыңғайланған Гүлшатты бір қолымен мықынынан өзіне қарай тарта құшақтап тырп еткізбей қойды. Соны сұрап тұрмын. Тек шыныңды айт. Кенжек сол, езуі жиылмаған күйі тұрып қалды. Әлденеден қысылған, қатты ойланған сәттердегі әдетінше, оң қолының сұқ саусағымен кекілін тарамыштай берді. Өңді ме, өңсіз бе, жақсы ма, жаман ба? Шарап әсерінен онсыз да алау-далау боп тұрған өңі мүлде қызыл-күрең түске енді. Она сказочно хороша!.. Таба аламысың? Шашын кейін қайырмақ болып еді, етпеттей жатып үйренген кекіл қайта өз орнына келді. Тангоны алып тастап, жынды пластинкаларды қайта қойды. Алдымен Гүлшат пен Кенжек, Зада мен Халел биледі. Содан соң Гүлшат пен Халел, Зада мен Кенжек биледі. Содан соң Гүлшат пен Зада, Кенжек пен Халел биледі. Содан соң қайта алмасты. Астын үстіне түсіріп, бөлмені мүлде көшіріп жіберді. Төменде, бірінші этаждағы вестибюльде де би едi. Жатақханадағы жүз елуге тарта бөлменің он бес-жиырмасында қыздар мен жігіттер жiнiгe билеп жатқан.
Бірақ үш жүз бірінші номерлі аспиранттар бөлмесіндегі даңғыр солардың бәрін басып кетті. Мұндағы тарсыл, тіпті, көлденең тұрған Ұйғыр көшесімен өтіп бара жатқан трамбайлардағы жұрттың да құлағына шалынарлықтай еді. Ақыры, жасы қырықтың жуан ішіндегі комендант әйел тетя Клара өздері қояр деп күте-күте төзiмi таусылған соң арнайы келіп, бұл не жанжал екенін білді. Есік ашқан Едіге де, одан бері жердегі бишілер де әдейі, сағынып күтіп отырған жандардай комендантты « урамен » қарсы алды. Би жалғаса берді. Едіге ашуға мініп деміккен тетя Клараны қолтықтап апарып, стол басына отырғызды. Жаңа жылдық тілектерін айтып, қоярда қоймай жүз грамм ішкізді. Мейірбан коменданттың денсаулығы үшін өзі де бірді тастап алды. Одан ары тетя Клара да ішпеді, қызмет бабында жүрген адам болғандықтан Едіге де қыстамады. Тек шығып бара жатқанда өкпелейтінін араға сап, бұдан кейін көрмей кететінін бұлдап, қолтығына аузы ашылған жарты бөтелке ақты қыстырып жіберді.
Жастардың жағдайын түсінетін, өзі де осы күйді бір кезде бастан өткерген тетя Клара босағадан ары аттарда қайтадан өңін суытып алып, тәртіпсіздіктің тоқтатылуын талап етті де, тойдың аяғы төбелеске айналмауын қатты тапсырып, осы жатақхананың екінші этажындагы өз үйіне кетті. Бірақ тәртіпсіздік тыйылған жоқ. Радиола өңеші жыртылғанша айғайлай берді, тасыр-тұсыр би бұрынғыдан әрмен қызды. Ақыры, сағат он екіге оншақты минут қалған кезде ғана, Жаңа жылды қарсы алу үшін орындарына отырысты. Шампан бөтелкелері оңайға сайланды, шампан құятын фужерлер әзірленіп қойылды. Асаба Кенжек сөзді Гүлшаттың жігіті, Заданың жігітінің досы, өзі мен Халелдің үзеңгілес жолдасы, болашақта ұлы істер тындыру үшін туған, әзірге үлгілі тәртіп, үздік оқуымен ғана көзге түсіп, халқын дәмелендіріп жүрген бірінші жылдық филолог аспирант Едіге Жәнібековке берді. Келте қайырмай көп сөйлеуін, тек өзінің филолог екені есіне түсіп, тым мылжыңдап кетпей, уақытында, он екіге он бес-жиырма секунд қалғанда тәмамдауын өтінді. Едіге бос фужерін ұстап, орнынан тұрды. Орындығына шалқайып отырды. Қыздар осы ұзақ сөзді өздері айтып шыққандай, « уһ » деп дем алып, жадырай күлісіп, қол соқты.
Қосаусыз мылтықтың аузынан шыққандай, қос шампан тығыны бірінен соң бірі аспанға атылды. Есіктен Жаңа жыл кіріп келе жатты. Фужерлерін сыңғырата соғыстырып, шампан көтеріп жатқан жастардың бәрі – бойлары да, ойлары да мүлде жаңарып, басқа адамға айналғандай, өздері үшін жаңа бір дәуірдің, жаңа ғасырдың есігі ашылғандай сезінді. Қайтадан би басталды. Танго. Аргентина тангосы. Таңғы сағат екінің шамасы. Үшеуі коридорға темекі тартуға шыққан. Дәлірек айтсақ, кішігірім ожауға жақын, имек сапты үлкен ағаш трубкасымен шылым шегуші жалғыз Халел еді, ал қалған екеуінің ондай құмарпаздығы жоқ-тын. Мен де солай ойлайтынмын. Бұрынғы қыздардың кезінде. Мен, тіпті, жолығысуға келіскен жерде бес минуттан артық күтпейтінмін. Сәл кешіксе жүре беруші ем. Халел мен Едіге екеуі қатарынан күлді. Кенжек қызарып кетті. Туфлиінің ұшымен жер шұқи берді. Соның өзі қуаныш сияқты. Бөтен адамның рөлін ойнай алмаймын. Көңілім сол алғашқы күндегідей ыссы... Әдебилеу болмай шықты-ау деймін, филолог мырза? Көңілім әлі... қуанышқа, махаббатқа толы. Осы көктемде үйленетін шығармыз... – Диссертация... – деді Кенжек. Тек жұмысым бір ыңғайға келсін. Үшеуі қосыла күлді.
Көкке қарап, аузынан түтін шығарып, бірнеше шеңбер жасады. Түтінді көк шеңберлер жоғары қарай көтерілген сайын буалдырлана келе, төбеге жақындағанда бүйірлері қабыса сейіліп, ауаға сіңіп жоғалып жатыр. Ал ол – оныншыны жаңа ғана бітірген, әлі өмірге көзін ашпаған сәби, толқымалы, тайғақ жастағы кезі. Әйткенмен де екеуіңнің қайсыңда балалық көп екенін нақ айта алмас едім. Білмеймін, мүмкін, соның өзі жақсы шығар. Біз физиктер тым ерте ержететін халықпыз... – Сонда маған қандай ағалық ақыл бересің? Соған илан да, өкпеңді тарқат. Ал, барайық, қыздар күтіп қалған шығар. Екі қыз жасынан бірге өскен құрбылардай, тіпті, апалы-сіңлілі жандардай жақсы жарасып, шүйіркелесіп сөйлесіп отыр екен. Дастарқан үстіндегі артық-ауыстар жиналып, тазарып, тап-тұйнақтай бола қалыпты. Ыстық, қызыл-күрең қою шай күтіп тұр. Жігіттер сүт, немесе кілегей ала салуды ұмытқандарын айтысып, кешірім сұрасқан еді, оның да емі табылды. Бұл қыздардың білмейтіні болсашы. Бірер стақан шай ішкен соң Халел кететін ыңғай танытты. Зада білмейді, екеуінің тағы бір жерге баруы қажет. Таң атқанша келеміз деп уәде етіпті.
Зада мен Халел кеткен соң дастарқан ортайып, көңілсіздеу боп қалды. Үшеуі шай ішіп, үнсіз отыр. Бірақ бұл жай ұзаққа созылмады. Кенет есіне бірдеңе түскендей, Кенжек иығын қомданып, орнынан тұрды. Бос тұрған үш рюмкаға тең етіп бөліп, сүт қатпаған қою үнді шайы түстес армян коньягын құйды. Сол түрегеп тұрған күйі ұзақ сөйледі. Едіге үшін қуанышты екенін, Гүлшатқа бақыт тілейтінін айтты. Көңілдерімен жарасып, жүректерімен табысқан сен екеуіңе қарасам, көзіме жас келеді, – шынында да, Кенжектің көзі кіреукеленіп тұр еді – осы екеуіңнің бақытың үшін алып қоялық, деді. Шөлдеп, сусап тұрған адамдай сәл-пәл шалқалай бере, рюмкасын аузына төңкере салды. Қоярда қоймай Едіге мен Гүлшатқа да ішкізді. Содан соң жұртқа қайтадан коньяк құюға кірісті. Істің насырға шауып бара жатқанын аңдаған Едіге Гүлшаттың рюмкасына қара шай құйып үлгерді. Абырой болғанда, оны Кенжек байқаған жоқ. Сөзін одан әрі жалғастырды. Жасының жиырма беске келгенін, қартайып қалғанын хабарлады. Дүниеден ешбір қызық көрмей, арманда кетіп бара жатқанын, көкірегінің өкінішке толы екенін айтты. Бүйткен диссертациясы да құрысын, ғылымы да құрысын деді.
Профессор да болмаймын, академик те болмаймын, тіпті жұрт қатарлы жаман кандидат та болмаймын деді. Бәрін талақ еттім деді. Мен осы минуттан бастап бір-ақ нәрсені мойындаймын, оның аты – Махаббат деді. Не өзімді сүйетін бір әдемі қыз табам, не өлем деді. Және бұл ойды ұзаққа созбай, осы бүгін, Жаңа жылдың алғашқы түні, таң атқанға дейін жүзеге асыратынын айтты. Қазір бүкіл қала ояу. Тыныш ұйықтап жатқан бір жан жоқ. Жастардың бәрі көшеде жүр. Қаланың қақ ортасында, Үкімет үйінің сырт жағындағы Фонтан алаңында үлкен шырша тұр. Оны шыр көбелек айналып билеп жүрген қыздар қаншама. Парктің ішінде дулыға киген батыр, өкіре көтерілген аюдың қардан жасалған мүсіндері бар. Солардың аузынан, қарнынан ақтарыла түсіп, сырғанақ теуіп жүрген қыздарда сан жоқ. Қазір сол араға барады. Қарап жүріп, таңдап жүріп, ең сұлу, ең ақылды бір қызбен танысады. Сол қызды сүйеді, сол қыздың жолына бүкіл өмірін бағыштайды.
Солай болсын деген адам, сорлы Кенжек те жар сүйіп, өзінің бақытын тапсын деген адам мына рюмкадағы азғана, небәрі жиырма бес грамм коньякті көтеріп қоюға тиіс... Рақмет... Содан соң: « Достарым, айып етпеңдер, мен кеттім », – деді де, босаға жақта тұрған, сыры оңып, қиюы қашқан сары жағал шифоньердің есігін ойбайлата ашып, көнетоз қоңыр пальтосын алды. Оның жеңін де киместен, желбегей жамылып, жалаңбас күйі сыртқа беттеді. Үйде тоқтата алмаған Едіге амалсыз соңынан ере шықты. Коридорға шыққан соң Кенжек пальтосын үстінен сыпырып алып, Едігенің иығына жапты да, қос қолдап құшақтап, мойнына асылып тұрып жылады. Біраз жас төгіп, мауқын басқан соң, пальтосын ұмытқан беті, сол ойға алған жағына кетпек болды. Енді құшақтау кезегі Едігеге келді. Үгіттеді, ақыл айтты, – болмады. Жалынды, бетінен сүйді, – болмады. Ақыры бұл мемлекеттік маңызы бар шаруаға енді өзінің де шындап кірісетінін, Гүлшатты да қатыстыратынын айтты, осы жатақханадағы қыздарды маңдайдан шертіп жүріп, ішіндегі ең сұлу, ең ақылды, ең мінезді біреуімен таныстыруға, соны айналдырып беруге уәде етті.
Сөйтіп, ұлы жорықты кейінге қалдыруға, бүгінше үйге қайтуға әрең көндірді. Бірақ манағыдай емес, Кенжектің буыны кетіп қалған екен, теңселе басып жүре берді де, оңға қарай лықси толқып, қарсы бөлменің алдынан бір-ақ шықты. Бөгелместен иығымен итеріп қалып еді, айқара ашылды. Іле кірген Едіге ортадағы стол үстінде қырлы стақан, бос бөтелке, шеті тістелген жарты қияр, екі тілім қара нан тұрғанын, үй иесі Әнуардың өзінің бір жақ қабырғадағы төсекте кітабын жастанып, киімшең, қорылдап ұйықтап жатқанын, ал екінші төсектің бос екенін, – Бердібек тағы да ауылға кеткен, – көрді. Кенжек іздегенін жаңа тапқандай, жан-жағына қарамастан, ентелей келіп, аяғын салбырата, бос төсекке құлай кетті. Едігенің оны тұрғызбақ әрекетінен ештеңе шықпады. Ақыры қолды бір-ақ сілтеп, Кенжектің аяқ киімін, үстіндегі пиджагі мен шалбарын, мойнындағы галстугiн шешті. Арлы-берлі аунатып, астынан алабажақ әдиялды суырып алды да, қымтап үстіне жапты. Сырттан түскен болмашы жарықпен сүлде суреттегідей қарауытып көрінген Гүлшат далаға, әлдеқайда қарап, терезе алдында тұр екен. Қырыңнан тұршы. Міне, былай... Есік жаққа қарай шегінді. Қайтадан қыздың қасына келді.
Иектен ұстап тұрған күйі сұқ саусағының ұшымен ернін қытықтады – Менікі! Сол күйі өзіне қарай тартып, қыздың иегін, тамағын, бет-аузын түгел аймалап шықты. Содан соң тағы да жас баладай аймалауға кірісті. Қыз ықылассыз көне берген. Міндетті борышын атқару тәрізді. Әжептәуір уақыт өткен соң ғана манағы сөзін қайталады. Екеуі бос төсекке отырды. Едіге жаңа ғана аңғарды, араларынан әлдебір салқын леп соғып өткендей. Мүлде жат, бөтен адамдар тәрізді. Қызбен екеуі жарасып, риясыз қауышып жүрген күндер былай тұрсын, қайта кездесіп, кітапханада алғаш қатар отырған сәттің өзінде мұндай сезім алалығы көңілге келмеген. Әлдебір жаман хабар күткендей, жігіттің жүрегі сыздап ауырып қоя берді. Сағымдай бұлдырап, сусып, өзінен алыстап бара жатқан қызды жібермей ұстап қалайын дегендей, бауырына тарта, қатты қысып құшақтады. Қыз бұл жолы да қарсылық білдірген жоқ. Буын-буыны тегіс босап кеткендей. Едіге оның бойында жеңіл діріл барын сезді. Кенет қыз арырақ жылжып отыруға, жігіттің құшағынан босануға тырысты. Айтты да, өз сөзінен өзі шошып кетті. Қыз да өз құлағына өзі сенбегендей, иә таңырқағандай соcтиып, қимылсыз, үнсіз отырып қалды.
Содан соң әлденеден үріккендей, орнынан атып тұрды. Жігіт те қоса түрегелді. Қолы қыздың желке жағындағы темір ме, түйреуіш пе – сұп-суық бірдеңеге тиді. Ысырма түймелiктiң тілі екен. Төмен қарай тартып еді, сыр етіп, беліне бір-ақ жетті. Суық судан денесі тітіркенген адам осындай дыбыс шығарар еді. Жігіт батылсыз, болмашы қарсылығына қарамастан, өзінен-өзі жартылай шешіліп қалған көйлекті қыздың иығынан сыпырды. Келер сәтте-ақ көйлек судырап аяқтың басына түсті. Қыздың еденде жастық құсап қорбиып жатқан көйлегін алып, етегін жазды да төсектің басына ілді. Көп ішкен соң осылай болады ». Бөтен ой келген жоқ. Бірақ басы тып-тынық еді. Жан қалтасынан кілтін тауып алды. Асықпай барып, есікті бекітті. Құлыптың ілгегін жылжытып, сырттан ашылмайтын етіп қойды. Содан соң қайтадан төрге шығып, пиджагін шешіп, шеткері тұрған орындықтың арқалығына ілді. Галстугінің түймесін ағытты. Сырт киім атаулыны тегіс шешті. Үстінде қалған лыпасы тізеден көп жоғары, қара көлеңке жарықта бозара ағараңдап, қыздың бүкіл болмыс-бітісін құпия сырлы жұмбақ кейіпке бөлейтіндей. Тілден де, еркінен де айрылған, жігіттің пысы жеңіп, әлдебір сиқырлы күш жадылап алған тәрізді.
Әміршісінің ыңғайымен үнсіз, тілсіз, ұйқылы-ояу қалыпта төсекке кеп жатты. Бұрын талай құшып сүйіп жүрсе де киім сыртынан толық сезіне алмапты, қыздың дене бітімі, он екі мүшесі түгелімен нәзік екен. Жігіттің құшағына көміліп кетті. Жігіт қыздың әлі толық пісіп жетпеген, тіп-тік, қап-қатты қос анарын, солқылдақ жіңішке белін, жұп-жұмыр мықынын, от оранған балғын санын – бүкіл бітіс болмысын өзінің бар денесімен сезінді. Жігіттің суық жыландай жылжып, төмен бойлап түскен қолын қағып қалды. Ұят пен екі ортада қалған жалғыз пердеге жармасты. Әйткенмен келер сәтте-ақ, аз-маз абдырап барып, өзін аймалай, күйдіре сүйген жігіттің еркіне берілген сияқты еді, бірақ ол тентек шаруасын қайта ойға алғанда тағы да оқыс тулады. Қыз манадан бергі ісімен мүлде қабыспайтын мінез көрсеткен соң, жігіт те тосылып қалған. Екеуі аз уақыт демдерін қыстыға алып қатар жатты. Сәлден соң жігіт үшінші мәрте шабуылға шыққанда бар шарасы таусылғандай, қарсылықты тоқтатқан қыз сол, шалқасынан жатқан күйі, мойнын іргеге бұра бере, еңіреп жылап қоя берді. Қолымен бетін басып, өксіп-өксіп жылады. Едіге не істерін білмеді. Бұрқ етіп арқасынан суық тер шыққанын аңдады.
Әлі қауызы ашылмаған пәк қыз. Әлі өмір есігін аттамаған бала. Ал сен... сен... кәрі төбет, сол тұнықты лайламақсың... Сол мөлдірді былғамақсың... Осыдан соң да мен Адаммын дейсің-ау! Кешір, періштем... Кешір, менің бір сәт болса да сені бұзылған қыз екен деп ойлағанымды. Таза махаббатымызды дөрекі қолмен арамдамақ болғанымды кешір... » Қыздың көз жасы тыйылды. Тек ақырын ғана өксіп жатыр. Жігіттің не айтқанын естімеген, естісе де ұқпаған тәрізді. Қыз жігіттің бауырына ене, бұрынғыдан да тығылыса жатты. Өр кеуде қыпшақтар өздері менсінбейтін, жаугершіліктен гөрі егіншілікке бейім, тұлпар күлiк емес, тапал есек мініп өскен момын жұрттың аттылы, жаяулы шұбырып, өздеріне қарсы жорыққа аттанғандарына таңырқаған. Бетпе-бет келген кезде, әлсіз санаған, қорқаққа балаған жауының тасқын селдей қаптаған жойқын күшке төтеп бергендеріне, ғаламат табандылық көрсеткеніне таңырқаған. Өздерінің лап қойған бетте дұшпанды оп-оңай жапырып, таптап кете алмағандарына таңырқаған. Сол таңырқаған күйлері, жапырақ-жапырақ құйрық май асатып, әлдендіріп алған аттарын қаңтарып тастап, шылбырдың бір ұшын белге байлап, ұйқыға кеткен.
Бүгін орындай алмаған істі ертең орындайтындарына, жауды ту талақай етіп, қырып-жойып, тірі қалғандарын ел шетінен ысырып, ұлы дариядан ары асырып айдап тастайтындарына кәміл сеніммен ұйықтаған. Ешкімнің көңілінде күмән жоқ-ты. Жау әскері қансырағанына, шаршағанына қарамастан, мыңбегі, жүзбегілердің тікелей бақылауымен түп көтеріле шеп құруға кіріскен. Жаяу сарбаздар ұзындығы әлденеше шақырымға созылған терең ор қазды, ордың ішкі бетіне сансыз тұра қағып, оған араларынан сығалап садақ тартатындай саңылау қалдырып, мыңдаған шапар байлады. Атты жауынгерлер майдан бетін екі басы бірдей үшкілденген кеспелтек қайыңнан кірпі түк етіп буып жасаған арандармен бекітті, аран жетпей қалған тұстарға биік қадалар қағып, арасына белдеулеп кендір арқан керді. Екпіндей шапқан қыпшақтар айналып өтіп кетпес үшін екі қанаттағы, шеп құрылмаған, әскер бекінбеген жердің өзіне аттардың, адамдардың өлiгiн қатарлап үйіп, дуал тұрғызды. Шабуылдан қорғанысқа көшкен, қыпшақтардың барабан соғып, шың қағып қиқулаған айғайы құлақтарында әлі ызыңдап тұрған жау әскерінің көңіліне күдік, жүрегіне қорқыныш енген.
Өліп-талып жұмыстарын тәмамдап, тұрған орындарына құлай-құлай кеткен соң да көпшілігі көзін іліндіре алмай, жат жердің аспанында өздерін мазақтай күліп, секіре билеп тұрған сансыз жұлдыздарға қарап, іштен тына күрсініп, аллаға ғана сыйынып жатқан. Бүкіл әлемге әмір жүргізуді арман еткен жиһангер ұрыстың ауыр болатынын білген. Қыпшақ еліне жорыққа шығарда көп толқыған. Бар мүмкіндіктерін салмақтай, ойлана, толғана келіп, тәуекелге бел буған. Ол өзінің ерек туған бақ жұлдызына сенетін еді. Жиһангер ел билігін өзі қолға алғаннан бері тек даңқты жеңістің ғана дәмін татып келе жатқан, құдайдың құдыретіне де, қолбасының даналығына да күмән келтіріп көрмеген айбынды әскерінің бүгін қатты сағы сынғанын, тіпті жанкешті жаудан тітіркеніп, дүркірей қашуға шақ қалғанын, жер бетіне тұмылдырық әкелген қара түн ғана ажалдан құтқарғанын сезді, ертеңгі тегеурінге төтеп берер күш жоғын, бүкіл әскерінің харап боларын, өзінің де басы жойыларын сезді. Жай ғана сезген жоқ, имандай сенді. Әскерінің жеңілетініне, өзінің өлетініне көзі жеткен соң-ақ жиһангердің бойына тың күш құйылды, ақыл-ойы нөсер жауыннан соңғы күндей ашылып, амал-айланың небір түрін тоқып шығара бастады.
Ұлы жорыққа дайындық үстінде жиһангер елінен қашқан опасыздар, керуен торыған қарақшылар арқылы, өзінің жансыздары арқылы басқа қажетті деректермен қатар, қыпшақ армиясының түменбегілері туралы да толық мағлұмат алған. Сол – қолмен ұсталмас, көзге көрінбес қаруларды іске қосатын сәт туды. Жиһангер талай өткелектен өткен ең сенімді кәрі жансызына бар айыбы – ханнан емес қарадан шыққан, ел билер ақылы, жұрт үйірер жүрегі бар жас нөкерін қосып берді де, құпия тапсырмамен жау қосынына – қайтсем қыпшақ жұртының әміршісі болам деп таңды таңға ұрып, әлденеше жылдан бері аласұра армандаған, тек тікелей іске кірісуге қолайлы сәт тумай, кезі келмей ғана іштен тынып жүрген Ақмырза бектің шатырына аттандырды. Таң бозынан орындарынан ақыра тұрып, бірін-бірі аяусыз қидалауға тиіс, ал қазір ұйқы құшағында жатқан жарты миллион адамның өмірі осы көкірегі ашық, ақылы кемел нөкер мен қу бастан қуырдақтық ет алатын жансыздың еркіне тиді. Дүниенің төрт бұрышын қамаған көп дұшпанды емес, бірін-бірі ғана көрген, ағайын-туған, дос-жар қалыпта қатар отыра алмай біріне-бірі ажал тілей ұмтылған екі жұрттың тағдыры осы екеуінің ақыл-айласының іске асуы-аспауына байланысты еді.
Жауыққан екі ел ғана емес, жарты әлемнің бақыты, болашағы осы екеуіне қарап қалды. Сапары сәтті болса да, сәтсіз болса да дәл бүгінгі түні тағдыр талғамы әлемнің тот басқан ескі тұтқасын осылардың қолына ұстатты. Ертеңіне күн – шығыстан да, түстіктен де емес, терiстiктен шықты. Қып-қызыл қанға бөгіп, артынан біреу итеріп, көкжиектен әрең асырғандай, зорлықпен шықты. Күннің қайдан, қалай шыққанын көрісімен, қасап қырғынның немен аяқталарына әбден көзі жеткен, ең соңғы үміті сөнген Темір-Бұқаның қыршын жаны бұдан әрмен бөгелуге дәті шыдамай, шырқырап көкке ұшты. Бүгін қан құсып, жер жастануға тиіс бауырларының ғазиз жандарын күтіп алу үшін жеті қат аспанның үстіндегі ұжмақтың төріне бет түзеді. Күн сәске түске тармасқан мезгілде жиһангердің кешегі ауыр ұрыс қажытқан, түнде дұрыс тынықпаған жеңімпаз әскерінің қатары селдірей бастады, көкірегіне жебе қадалмаған, мойны қылыш жүзіне шалынбаған тірілері берік шепті тасалап, арпалыса қорғанып жатты, бірақ жаудың бүгінгі жанкешті қимылынан жүректері шайлыққан еді. Өмірден үміттерін үзуге айналған, дүркірей кашып, бас сауғалау жайын ойлай бастаған. Берік шептің тігісі әр жерден жыртыла сөгіліп, енді-енді дар етіп айрыла жаздап, шаққа тұрған.
Дәл осы мезетте ешкім ойламаған, жарты миллион әскер ішінде төрт адамнан басқа ешкім күтпеген ғаламат іс болды. Қыпшақ әскерлерінің оң қанаттағы, түменбегі Ақмырза бастаған беломыртқа буыны аттың басын кері бұрды. Кері бұра сала дүркірей қашты. Жиһангердің өзіне мұрагер санап жүрген үлкен ұлының кешегі ұрысқа араласпаған, бүгін таң атқаннан бері қылыштарын тасқа білеп, жауға лап қоюға әзір отырған тың қолы бел омыртқасы орнынан тайқып кеткен қыпшақ әскерінің арасына сыналай кірді. Күн бата ұлы дарияның жағасындағы екі күн ішінде ширек миллионнан астам адамның басын жұтқан қанды майдан алаңына әбден шаршаған, азып-тозған, қансыраған, тең жарым құрамы қазаға ұшыраған, бірақ жеңіске жеткен жат жерлiк қол ғана ие боп қалды. Жиһангердің ендігі мақсаты – қорғаушысынан айрылған елдің егіндік, шабындық жерлерін өртеп, жайлау-қыстауларын қиратып, қалаларын талқандап, ертең-ақ ат жалын тартып мініп, жауға сойқан салатын, әлі бұғанасы бекімеген балаларына дейін, болашақта ержүрек ұл табатын қарусыз әйелдеріне дейін тегіс қырып, кең байтақ өлкені мыңдаған жылдар бойы мекендеп келе жатқан ұлы елді жер бетінен мүлде жоғалтып кету еді. Бөтен ештеңе де ойлаған жоқ. Ешқайда мойын бұруға мұршасы келмеді.
Тіпті Гүлшаттың өзін бір-екі-ақ рет, онда да кітапханада, кездейсоқ көрді, сөйлесіп те тұра алмады. Айналасы он бес-жиырма күннің ішінде романның соңғы, түйінді тарауларын жазып тастады. Жұмыс тәмамдалды. Тек шағын эпилог қана қалды. Әуелде өзінің үлкен шаруа тындырып, соншама бетті толтырып тастағанына ризашылық, масаттық сезімі басым еді. Жөндемек, өңдеп, ақтай көшірмек болып, басынан қайта түскенде көңілі ортайып қалды. Үш жылдан астам уақыт жұмсап, қаншама тер төгіп, бар жүйкесімен, жүрегінің соғысымен елiгiп жазған дүниесі енді өзіне ұнамады. Үстірт кеткен, шолақ қайырған тұстары көп екен. Тілі де ала құла. Мұның бәрін де түзеуге болар еді. Жиырма бес баспа табақтық көлемді романның бойында басқадай бір олқылық, қаламды екі-үш сілтеуден қалмай түзелетін ұсақ-түйек кемістік емес, оңайшылықпен жөнделе қоймайтын үлкен мін барын сезінді. Бірақ оның анық не екенін білмеді. Көкірегін күмән жайлағалы біраз болған. Тек дерексіз түйткіл еді. Енді сол бұлдыр күмән – көңіл кірбеңіне айналды, жанын қажап, тынышынан айыра бастады. Едіге бірнеше күн ойланып барып, өзінің тығырыққа тірелгенін, одан шығар жолдың қиындығын аңдады.
Ақыры, ой суытып, біраз қоя тұрған жөн болар деп шешті. Бес жүз беттік қалың қолжазба төсек астында жатқан қара шабаданның бір жақ бұрышына жайғасты. Қанша уақытқа салғанын Едігенің өзі де білмейтін. Мұрнының ұшы қызарып, бет-аузы бозарып кетіпті. Аса көңілді екені байқалады. Бірақ екі беті аяз зәрімен қабыршақтана қатып қалғандай, ар жақтан келген күлкіге ерік бермей, қаймыжықтанады да қояды. Тек жылу төккен көкшіл көздері ғана жайнаң қағады. Едіге жастықты төсектің басына тірей, биіктете салып, үстіне жеңіл әдиял жамылып, кітап оқып жатқан. Кенжекке қарады да қойды. Аязбен қырауытқан бәтеңкесі сықыр-сықыр етеді. Апыл-құпыл шешіне бастады. Шіркін, ауылдағы қазақтарда не арман бар екен. Математиктер реалист болуы керек. Жұмысқа жарамсыз кемпір-шал болмаса, ауылдағы жұрттың қайсысы пеш түбінде дем алып отыр дейсің. Тегіс мал соңында. Алты ай қыс бойы көргендері бейнет. Ал мен бүгін таң атқаннан нәр сызғам жоқ. Жаңа жолда буфеттен бір жұмыртқа жеп, бір стақан кофе іштім. Бәтеңкемнің ұлтаны сөгіліп жүр, аяғым үсіп қала жаздады. Бір сыңарын жоғалтып, жалғыз биялаймен жүрмін. Кандидат болған кезінде қайтарарсың.
Ешкімге қарыздар болмай жүргенге не жетсін. Өсім төлейсің. Екі-үш процент. Оны азырқансаң, жиырма, отыз, тіпті елу процент болсын. Гобсек әкейді білуші ме ең? Университеттің бұрышында отыратын етікші ме? Сондай бір адам жасаған. Бұдан жүз қырық жылдай бұрын. Парижде. Қазір мұрсатым келмей жүр. Мынауың не? Дрейфустың ісі. Қалай сілтеген, а?! Дрейфустың ісі де, Золяның бүкіл әлемге жар салған хаты да. Сыншылар, әдебиетшілер көп айтатын әлгі... азаматтық ерлік деген осы емес пе? Масқарапаздық болар. Мұның қате. Жоғары қарай жылжып, басын көтеріп отырды. Бүкіл әлем апат, алапат апат алдында тұрады. Тұтас халықтар, мың жылдар бойы жасаған, өзіндік мәдениет, өзіндік өнер туғызған, бүкіләлемдік цивилизацияға сыбағалы салмақ қосқан тұтас халықтар қырылып жатады, жер бетінен аласталып жатады. Езіліп, жаншылып, құл-құтан боп жатады. Сол кезде өзін заманынан озып туған дана, көреген, білгір санайтын біреу « Мен айыптаймын! » « Мен бұған келісе алмаймын! » деп айғай көтереді.
Сөйтсек, оның титығына тиген, адамдық ар-намысын қоздырған – әлдебір елдегі әлдебір адамның өлім жазасына кесілуі екен! Неткен сорлылық! Оларды ақтау керек. Тірі алып қалу керек. Бірақ, айттым ғой... бір адам – бір тал шыбық, бір халық – тұтас орман. Қайсысы қымбат? Қайсысы түбірінен қиылғанда « Мен айыптаймын! » деп ұран көтеру керек? Түйені көрмей, құмалағын көрген деген осы. Өз тобының мүддесі тұрғысынан келді. Солай ету қажет. Француз отаршылары Алжирді қайткенде де ұстап қалғысы келеді. Ол үшін Жәмилалар мен Ахметтердің барлығын да не атып, асу керек, не түрмеге жабу керек. Едіге күлді. Айыптамаймын да. Өмірдің заңы, тарих сабағы солай. Осыны мойындау керек. Сен, достым, менің білім дәрежемді, ой өрісімді тексерейін деп қалжыңдап отырған боларсың. Мұның бәрін мен де жақсы білем. Сен де жақсы білесің. Кеше ғана марксистік философиядан минимум тапсырдың. Қоғамда өмір сүріп, қоғамнан тысқары қалу – мүмкін емес нәрсе. Біз бәріне де жанымызбен күюіміз қажет. Алжир үшін де, Корея үшін де, Вьетнам үшін де.
Бүкіләлемдік империализмге қарсы күрес... – Стоп! Бірақ логикалық заңдылық бұзылған. Мен байқап жүрмін, сен бұл жағына мықты емессің. Біздер, математиктер. Орнынан тұрып, бөлме ішінде адымдай басып, ерсілі-қарсылы жүрді. Әлденеге қуанышты сияқты. Кейінгі кезде « Аспирант қорғамайды, жетекші қорғайды » деген мақал шығыпты ғой. Өзің-ақ қорғарсың, бірақ жетекшіңнің беделді болғаны да теріс емес. Әлденеге қатты риза болған немесе ұялып, қысылған кезіндегі әдетімен, маңдайына түскен кекілін уқалай берді. Енді менің қолым босады. Енді, достым Едіге, уақыт оздырмай, өзімнің кандидаттық диссертацияма материал жинауға кірісем. Осы уақытқа дейін қолым байланып келіп еді, енді босады. Едіге үстіндегі әдиялын серіп тастап, төсектен аяғын салбыратып отырды. Көмектесу керек болды. Едіге жейдешең, жалаңаяқ күйі орнынан түрегеп кетті. Шын айтам. Әйтпесе жуық арада бітпейтін болды. Бітпесе одан әрмен... Сонша не көрінді саған! Кенжек кекілін сұқ саусағымен ортан қолының арасына қысып ұстаған күйі қимылсыз тұрып қалды. Едігенің күтпеген жерден ашу шақырғанына таңырқаған сияқты. Тоңған адамдай екі қолын уқалап, бөлме ішінде қайтадан ерсілі-қарсылы жүре бастады. Орындамауыма да болатын еді.
Бірақ сондай жақсы адам... Үлкен басын кішірейтіп, өтініп сұраған соң... көңілін қия алмадым. Ал сен кімсің? Оның құлымысың? Сен тауып бердің, енді ол өзі ашқан жаңалық ретінде жариялайды. Осыны ойладың ба? Ал оны кім ашты – бұл екінші қатардағы, тіпті ешқандай мәні жоқ нәрсе. Қолын бір-ақ сілтеп, орындыққа сылқ етіп отыра кетті. Ғалымдық намыс, авторлық менмендік деген қайда? Өзі кандидат бола алмай жүріп, біреуге докторлық диссертация жазып берді деген не сұмдық! Есек те еңбек етеді. Содан айырмаң қанша? Үш тарауының екеуін ғана әзірлеп бердім. Миыңның барлық қатпарларын қазынып, қаламның ұшынан ақ қағаз бетіне суға езілген көк сияны емес, қаныңа ерітілген ақыл-ойыңның сығынды шырынын иректей шұбыртып өрнек салған жазушылық та, бағзы бір заманда осы маңайда ата-бабаларым түнеп кетіпті деп, тау-тасты қопарып, шаң-топырақты ақтарып, болат жебенің тат басқан тұқылын іздеген өнімсіз тірлік тәрізді, тiнтiнектеп архив қараған ғалымдық та қажытқандай. Ештеңеге зауқы соқпайды. Тіпті қозғалғысы, жүріп-тұрғысы да келмейді.
Ас-су ішіп келу үшін ғана, онда да күніне екі-ақ рет, – амалсыз сыртқа шығып, таңертеңнен кешке дейін төсектен де тұрмастан үйде жата берді. Адамды өсіретін де, құртатын да ой. Тарихты өте жақсы білетін, сондықтан саналы оптимист дәрежесіне жетіп үлгерген Едіге мұны сезетін. Сезетіндіктен де ештеңе ойламауға тырысты. Соңғы екі-үш жылдың ішінде жиылып қалған, оқылмай жатқан, немесе үстірт қаралған кітаптарын ақтаруға кірісті. Батыс классиктерінің романдары, « Жайсаң жандар » сериясынан шыққан, ұлы адамдар өмірі туралы шежірелер, әр түрлі тақырыптағы тарихи әдебиет. Бальзак толқытпады, Марк Твен күлдірмеді; алыптардың қажыр-қайраты, ғаламат істері одан сайын еңсесін баса түсті, өзін жасық, жігерсіз, ақылсыз, талантсыз бейшара сезінді; Геродот, Плутарх, Тацит әлемде мәңгі ештеңе жоқтығы, ұсақ халықтар түгіл ұлы империялардың өзінің жер бетінен көшіп, ізсіз жоғалатыны жайлы жар салды. Ақыры әрнені бір шұқылап отырып, өзі бұрын да талай оқыған « Фаустқа » тоқтады. Немісше түпнұсқасымен орысша Пастернак аудармасын салыстырып кезек оқыды. Бір оқыған жеріне әлденеше рет айналды. Жаны жасаң тартып, көкірегі кеңіп қалды.
Өмірінде, ойға алған мақсаты, істеген ісінде мағына бар қас қаламгер өзінің бойын күйкі ойларға алдырмайтынын, ештеңеден именбейтінін көрді, қандай кепте жүрсе де оның он сегіз мың ғаламды жұдырықтай жүрегіне сыйғызған, әлемдегі ең бақытты адам болатынын аңдады. Понт теңізінің жағасында өмірін түгескен Овидийдің, Михайловское де күн кешкен Пушкиннің тағдырына қызықты. Аздан соң оқуды да қойып, әлденеше сағаттар бойы қимылсыз, төбеге қарап жата беретінді шығарды. Бүкіл дүниені, тіпті өзін де ұмытқандай еді. Бір күні кешқұрым Гүлшат келді. Мүлде көрінбей кеткен соң, ауырып қалған шығар деп ойлапты. Жоқ, Едіге ауырған жоқ. Дені сау, рухы күшті. Ешқашан мұншама сергек, мұншама қажырлы болып көрген емес, Жалпы, Едіге мықты жігіт. Гүлшат біле ме екен, Едіге – ғажайып болашақ күтіп тұрған адам. Иә. Ол – өзіне тағдырдың ерекше миссия жүктегеніне, ұлы істер тындыру маңдайына жазылған жан екендігіне кәміл сенеді. Гүлшат біле ме екен, Едігенің керемет жазушы екенін, тамаша ғалым екенін? Білмейді. Өзінің сүйген қызы күмәнданады, басқа жұрт қайдан мойындасын. Бірақ уақа емес. Осы таяудағы бес-он жылдың ішінде-ақ айы оңынан туады.
Қазақ әдебиетіне көркемдік қуаты Толстой мен Хэмингуэйдің өзін таң қалдырарлық, болашақ ұрпақты ізгі сезім, асыл қасиеттерге тәрбиелейтін ғажайып шығармалар келмек. Он тоғызыншы ғасырда орыс романдарының Европаны басып кеткені тәрізді, жиырмасыншы ғасырдың аяқ шенінде қазақ романдары бүкіл жер жүзін жаулап алады. Гүлшат Бальзактың не айтқанын біле ме екен? Әйтеуір осыған ұқсас бір аталы сөз айтқан. Қазақ деген аз халық. Наполеонды туғыза алмады, оның есесіне Едігені берді. Иә. Күлетін ештеңе жоқ, сіздің алдыңызда ұзынынан созыла түсіп, шиқылдақ ескі төсекте жатқан – сол кісі. Мақтан емес, шыны. Жиырма үш жасында... – кстати 44, бүгін – туған күні екен, иә, әрине, кінәлі, айтуды ұмытып кетіпті, бірақ онда тұрған не бар, жиырма үшке кім келмейді... – сонымен, жиырма үш жасында Толстой не бiтiрiптi, Стендаль мен Бальзак не бітіріпті. Ешқайсысы да... Иә... Лермонтов... Ақындар солай, ерте пісіп, ерте үзіледі. Лермонтовтың өзінің айтқаны бар: « Я раньше начал, кончу ране... » деп. Сол өлеңнің аяғы.
Әрине, Лермонтов маған кез келген қара қазақтан жақын, бірақ мен де Лермонтов емеспін. Мен ешкім емеспін. Мен Едігемін. Әрине, жиырма үш – көп жас. Біраз шаруа тындырып үлгеруге де болатын еді. Алайда менің өнерге көзқарасым басқаша. Жақсы спортшылар небары жүз метр жерге жүгіру үшін қаншама уақыт дайындалады, қаншама машық керек. Сонда, әлгі қырық бір шақырым бір жүз тоқсан бірдеңе метрлік марафонға ше? Оған ерекше әзірлік қажет. Ал өнер жолы – қартайдым деп отыз жасыңда саптан шығатын спринтерлік те, стайерлік те дистанция емес. Ол – сенің бүкіл өміріңе созылған әлденеше жүз шақырымдық марафон. Ол – өзің өлген соң рухың, тіршілікте жазған шығармаларың одан ары жалғастыратын мыңдаған, он мыңдаған, миллиондаған шақырымдық марафон. Кім шыдамақ оған? Кімнің рухы соншама сынға төзбек? Шыдағандар, төзгендер болған. Орыста, немісте, ағылшында, французда. Ал қазақта ше?.. Ұмыттық. Жоқ. Бірақ мен – ерекше туған адаммын. Менің бойымда Елтеріс, Естемилер, Күл-Тегіндер заманындағы көшпенділердің қаны бар. Құла-Шора дегенді естіп пе ең? Естіген жоқсың. Мен солмын... Гүлшат әуелде күле тыңдаған еді.
Едігенің хикаясы тым ұзаққа созылып, мақтаны шектен шығып бара жатқан соң жалығып кетті. Сол кірген беті, төсектің қасында, орындықтың арқалығына сүйенген күйі, терезеге қадала қарап, қимылсыз тұра берді. Қорланған да біз, езілген де біз. Сонда... неге көш соңында қалдық? Оның себебі көп. Ол – өте ұзақ әңгіме. Мен тек ең бастыларының бірін ғана айтайын. Өскен халықтардың тарихына көз салыңыз. Француздар... ағылшындар... немістер... Жарайды, алысқа бармай, өзіміздің орыстарды ғана мысал етейік. Онда да әйелдерін ғана. Патшалары тұра тұрсын. Декабристердің әйелдерін алшы. Жылы орын, салтанатты мекен-жайын тастап, күйеулерінің соңынан Сібірге өз еркімен айдалу – сол заман үшін қаншалық жанкешті ерік екенін түсінемісің. Бұл – тек орыс әйелдерінің ғана, Еуропа әйелдерінің ғана қолынан келер іс. Джек Лондонның бір әңгімесі бар... – Қар жауып тұр, – деді Гүлшат. Аппақ... Тура анадағыдай... – Оқиға аляскалық үндіс әйелдің көзімен беріледі. Ата-анамыз надан боп, бізді дұрыстап оқыта алмады, ағылшын тілін білуім жоққа тән, орысша аудармасынан ойша қазақшалап отырмын.
Яғни, европалықтардың жер жүзіне үкім жүргізуінің сыры – олардың әйелдерінің артықшылығынан. Мен еуропалық емес, азиатпын. Арийлік те, ағылшын-сакс та емес, түркімін. Маған әр түрлі нәсілшілдік теориялар жат. Бірақ мен қинала отырып, дәл жаңағы сөздің шындығын мойындаймын. Қазақ халқы қазір өсті, өркендеді, жетілді дейміз. Таласпаймын. Мен бұл арада бір-ақ нәрсеге таласам... Біздің қазақ әйелдерінің, қазақ қыздарының оқуы емес, білімі емес, ой-сана дәрежесі қазіргі заманға сай келмейді. Одан көп төмен. Артта қалған, көп нәрсені түсінбейді... – Сыртқа шығып жүрсе ғой... – деді Гүлшат. Көп ойланатыным соншалық, кейде мыйым ботқаға айналып бара жатқан тәрізденеді... – Кеудесін кере дем алып, күрсінді. Екі қолын желкесіне қойып, темір төсекті сықырлата керілді. Жас кезімізде конькиді пимаға қайыспен шандып байлап алып, мұз үстінен түспеуші едік. Енді қартайдық... Жылы төсектен тұрғымыз келмейді. Гүлшат бір түрлі жасып, басылып қалды. Ал бізге пенсияға шығу әлі ертерек... Кенет Гүлшат бойын жазып, Едігеге жалт қарады.
Жүзінде ыза ма, кекесін бе, қорлану ма – әйтеуір жігіт бұрын аңғармаған, қыздың бітіс-болмысымен мүлде қабыспайтын, өзгеше бір жан толқынының көрінісі бар. Едіге оқыс бөгеліп қалды. Өзінің тым алысқа кеткенін аңдаған. Іле анайы қалжыңы үшін кешірім сұрамақ еді. Бірақ қыз жалт бұрылды да, тәкаппар кейіпте есікке қарай беттеді. Едігенің шақырғанына қараған жоқ, артына бұрылмастан шығып жүре берді. Арада бес-он минут өтер-өтпесте есік қағылды. Есік сықырлай, саңлаулана ашылды да, ар жақтан бөлме ішіне төрт бүктелген бір жапырақ ақ қағаз ұшып түсті. Сол сәтінде-ақ есік қайта жабылды. Әлдекімнің асыға басып, ұзап бара жатқан дыбысы естілді. Ты ведь знаешь, какая я глупая, и... как я тебя люблю. Так почему же ты все время смеешься надо мной? Или уже разочаровался? Если Вы считаете, что я недостойна внимания, то скажите мне об этом прямо. Я не буду просить милостыни. Твоя ( пока ты меня любишь ) девочка » 47 « Мәссаған, керек болса, – деп ойлады Едіге. Жазбаны екі-үш қайтара оқып шықты. Алғашқы ескерту. Шегінейік. Қол көтермесек болмас ».
Жеңіл қарап, өзіне-өзі күлуге тырысқанмен, жүрегіне қобалжу, белгісіз күдік енгенін аңдады. Басын шайқады. Гүлшат жоқ екен. Мұзайдынға кеткен көрінеді. Ешкім ермеген соң үйден жалғыз өзі шығыпты. Осы жаңа ғана. Ұсақ сарғыш түйіршікті, майлы, жабысқақ қар. Айғыз-айғыз қоңыр бояу жағылған аспан кiрлеуіт; әр жерден жылт еткен жұлдыздар жалғыз көздерімен бір сәт жерге шақырая қарайды да, кенет жымың етіп, түте бұлтқа сіңіп жоғалады. Аздан соң екінші бір жерден барып шығады. Бәлки, жаңағы емес, мүлде басқа жұлдыз болуы да, Әйтеуір өте ұқсас. Бірақ ол да ұзақ тұрмайды. Едіге салқын ауамен көкірегін кере дем алып, жұлдыздарға қарап, біраз жүрген соң, өзің қыста мұзайдынға айналатын университет стадионына қарай келе жатқанын аңдады. Онда не тұр. Мүмкін, менің де коньки тепкім келетін шығар ». Қақпа алдына кел аз бөгелді. Іштен көкшіл мұзбен жаңғыра, таза ауаны кернеген екпінді музыка үні шығады, конькилердің сыр-сыр еткен дыбысы, күлген, айқайлаған үзік-үзік дауыстар естіледі. Кіріп-шығып жатқан жұрт некен-саяқ. Ойынның әбден қызған шағы.
Едіге қақпамен жапсарлас орналасқан кассаға барып, он тиынға билет алып, ішке кіре берген еді, алдынан қарына коньки қыстырған екі қыз шыға келді. Көкшіл спорт костюмдері етпен ет боп, денелеріне жабыса біткен, он екі мүшені барлық келісімді тұлғасымен айқын көрсетеді. Аңырып қалған Едігені « Жол беріңізші », « Былай тұрыңызшы! » деп қағып, сүйкеніп өтті. Былай шыға бере арттарына қарасып, қосыла күлісті. Қалада алты жыл тұрғанымен, мұзайдынның бетін көрмеген Едіге ішке кірген соң « Фаусттағы » Вальпургий түніне еніп кеткендей, таңырқай қарап тұрып қалды. Айдын беті жапыр-жұпыр. Көк ала, қызыл ала, жолақты, жолақсыз – жүз түрлі костюм киген ұзынды-қысқалы, үлкенді-кішілі жұрт. Басым көпшілігі, тіпті түгелге жуық дерлiгi қыздар мен жігіттер. Біреулер қолдарын арқаларына қайыра салып алып, баяу қалқи жүзеді. Енді біреулер екі қолды қабат сілтеп, жұлдыздай ағады. Білек айқастыра құшақтасып, жұптасып жүргендер де, бірінің белінен бірі ұстап, аяқтарын қатар алып, жиырма, отыз вагондық поезд составындай, ұзыннан-ұзақ шұбатыла коньки тебушілер де бар.
Жеке жүрсе де, қосағымен иә тобымен жүрсе де бәрі бір-ақ бағытта, теріс – солдан оңға қарай сырғанайды екен. Үстіндегі жұрт емес, астындағы ақайрандана көгерген мұзайдынның өзі алып пластинкадай шыр көбелек айналып жатқан тәрізді. Біраз қарап тұрған соң Едіге жұрттың бәрі денесін жалаңаштап тастап, – жұқа спорт костюмдері тек суықтан қорғаныш үшін ғана, немесе, тіпті, жас қыздар мен атпал жігіттердің мүшелерін мүсіндеп, анығырақ көрсету үшін ғана киілетіндей, – жабайы биге кіріскен бұл жерде басқа көпшілік орындардағы, театрлардағы, көшелердегі сыпайы мәдениеттің, тіпті үлкен-кіші, әйел-еркек атаулы әуретін екі елі шүберекпен ғана бүркеген пляждардың өзінде күн тәртібінен алынбаған ə деп, тәртіп дейтін нәрселердің мүлде сақталмайтынын байқады. Таныған, танымағанына қарамастан кез келген қызды биге шақыру айып саналмайтын, кез келген қызды кез келген жігіт бауырына басып, құшақтап жүретін, кездейсоқ таныстық, баянсыз қатынастардың өркен жаюына толық жағдай жасалған казіргі би кештері мен студенттік мейрамдардан бір айырмашылығы, мұнда тіпті рұқсат, келісім сұраудың өзі етектен тартқан ескіліктің қалдығы ретінде мүлде аластатылыпты.
Топ ішінде жүрсін, жалқы жүрсін, байырғы сырғанақшы болсын, аяғын ə лі нық баса қоймаған талапкер болсын, әйтеуір қасында меншікті жігіті жоқ, дене бітімі сымбатты қыз атаулы өзі қалаған, каламағанына қарамастан көкпарға тартылған лақтың кебін құшады екен: жұлдыздай ағып жүрген кез келген батыл жігіт іліп алып кете береді; қолтықтасын, құшақтасын, шыр көбелек айналдырсын, өз еркі. Ең қызығы, жігіттердің бұл мінезі тентектік, әдепсіздік емес, серілік саналатын сияқты. Едіге талай қызды талай жігіттің іліп әкеткенін көрді, бірақ бір де бір қыздың ашу шақырғанын аңдамады. Мықтағанда аз-маз бұлқынып барып қояды екен, Тіпті олардың жұғысуы, ертең, иә арғы күні кездеспек боп келісуі, яғни аз күндік серіктерге, қала берді жай таныстарға айналуы да шарт емес тәрізді. Едіге жұрттан өзгеше әсем киінген, дене бітімі шымыр, тұлғалы бір-екі жігіттің мұз айдынды екі-үш рет айналып өткен сайын жаңа қосақ тауып ала беретінін көрді.
Әлде әр түрлі қыздың мықынын, бөксесін сипалап, әркімді бір белінен құшақтап көргеннен ләззат алатын сүрбойдақтар ма, әлде мың қойдың ішінен бүгін союға лайық ең қоңдысын іздеген қасапшыдай, мың қыздың ішінен кезекті құрбандығын таңдап жүрген Дон-Жуанның әккі жиені ме – ол жағын біле алмады. Мұзайдын бетінде қайнаған дырду өмірге жаңа бір дүниенің есігін ашқандай таңырқай, тіксіне, әрі қызыға қараған Едіге ұзақ тұрып қалғанын, аяғының да тоңғанын әжептәуір уақыттан соң ғана білді. Сағат тоғыздан кетіпті. Жын-ойнақ ішінен Гүлшат көріне қоймады. Трамбай аялдамасына біраз халық жиналып қалыпты. Көбі мұзайдыннан шыққандар. Едіге келесі аялдамадан отырмақ боп алға қарай жүріп кетті. Көпшілік сарыла күткен трамбай оны екі аялдаманың арасында басып озды. Келесісін қанша күту керек. Едіге енді жаяу бармақ оймен төте жол – Өзбек көшесіне түсіп, төмен құлдады. Біраз жүрген соң асхана жайын мүлде ұмытып, оңға, жатақхана бетке бұрылды. Бірден Гүлшатқа көтерілді. Әлі оралмапты. Өз бөлмесіне келіп, шешініп, төсекке жатты да, Гейненің « Жыр кітабын » оқуға кірісті. Әйткенмен, көңілі тынши алмады, орнынан тұрып, қайта киінді. Есіктен шыққан бетте Бердібекпен тоқайласты.
Көптен көрмеген еді. Қиылтып қап-қара қапқазы мұрт қойыпты. Дөңес мұрнымен астаса, өңіне еркектік тәкаппар көрік беріп тұр. Үстінде әдемі көкшіл спорт костюмі, басында құлағы жымырайған, маңдайы ала жолақты тоқыма телпек. Бір қолында – бәтеңкесінің бауынан салбырата қосақтап ұстаған коньки. Көңілінің хоштығы, қарнының тоқтығы, денінің саулығы айқын танылады, күшi бойына сыймай, сыртқа тепсініп тұрғандай. Едіге тоқтамай өтіп кетпек еді, алдын кес-кестеп тұра қалды. Ол аз болғандай, конькиiн салдыратып құшақтай алды. Өн бойында сырттағы суықтың лебі бар. Артынан түсіндім, оның орынды екен. Жақында тағы бір бастарыңды қосам. Тағы бір минимумды өткізудің сәті... тағы бір минимумды тапсырам. Бірақ Бердібек жібермеді, күшті қолдарымен екі иығынан қыса ұстап алған. Кінә менен. Бірақ өзіне сонша жылы сөйлеп тұрған адамның қолын жұлқып тастап кетудің ретін таба алмады. Мен білмейді деп ойлама, білем, жақсы білем, сен – арнайы шақырып, өз алдына сыбаға тартуға жарайтын жігітсің. Рас, астамшылығың, тәкаппарлығың бар, өзіңді жұрттың бәрінен артық көресің. Уақасы жоқ, сенің жасыңда біз де сондай болғамыз. Бастан өткен жай. Мен түсінем.
Түсінгендіктен де сені өзіме дос санаймын. Біздің бар болашағымыз, өмірден көрер бар қызығымыз сонда. Ал қалғанының бәрі – ас ішіп, киім кию де, қыз-келіншекпен жүріп сейіл құру да – бір күндік, өткінші нәрсе. Ол үшін нервімізді кетіру, ит-ырғылжыңға түсу – жігітшілігімізге, адам атымызға жараспайды. Ал бара ғой, жолыңнан қалдырмайын. Гүлшат жаңа ғана келген екен. Киімін ауыстырып қана үлгеріпті. Өңінен әлі аяз табы кете қоймаған, бетінің ұшы болмашы қызарады. Сөйлеспей, иә шықпай қояр деп еді, түк болмағандай, жайраңдап қарсы алды. Мұзайдын тамаша, ашық аспан астында, таза ауада бойы сергіп, көңілі көтеріліп, рақаттанып қалған көрінеді, тек шалбарының бір балағын жыртып алыпты. Қайсысына барды? Ол құпия. Тек университет стадионына емес. Өзі коньки тебе алмайды, қымбат уақытын шығындап, бекер іздеген. Іздеген жоқ па? Дұрыс болған. Бәрібір таба алмас еді. Мәселен, келесі демалыста тауға, шаңғы тебуге барады. Алатаудың қай жықпылынан іздемек. Таба алмайды, әрине. Бірге барса жөн. Көп уақыт кете ме? Мейлі, өзі білсін. Зорлап тұрған кім.
Айтпақшы, бүгін бір жігітпен танысты. Неге хақысы жоқ! Бас еркі өзінде. Қаласа, бір емес, он жігітпен танысады. Өзі осы уақытқа дейін қанша қызбен жүрді екен? Белгілі нәрсе ғой. Бұзылайын дегені емес. Ересек тартқаны, ақылының толысқаны. Бала емес, жаз шыға он сегізге келеді. Иә. Қалжыңы емес, шыны. Онда не тұр. Өзі сұлу жігіт болса. Өзі ақылды, өзі білімді жігіт болса. Өзін дүниенің тұтқасымын деп ойлайтын адам жалғыз бұл емес. Әйткенмен, мәселе онда тұрған жоқ. Көңіліне ұнамаса, қыз жігіттің ақылына да, біліміне де қарамайды. Ал мына жігіт Едігедей данышпан бола қоймас, бірақ оның есесіне жұғымды. Әңгімелескен кезде қай жерімнен мін табады, қайтсем жағам деп қорқып отырмайсың... Ұнап қалды... Олда-білдә демейді. Ұнағаны рас... Жарайды, қалжыңдады. Сонша қисынсыз өтірікке қалай сенді. Осының өзі сүймейтіндігінің белгісі. Сүйген адам сенеді. Ештеңеден күдіктенбейді. Жай ойнағанға сонша бүлінуге бола ма, жоқ, бүтін уақыты жоқ. Шаршап келді. Қазір ұйықтайды. Ертең де уақыты жоқ. Бүрсігүні де, арғы күні де.
Келесі аптада да. Опера тыңдаудан да, кино көруден де жалықты. Кәрі кемпір емес қой, басқа ештеңе білмейтін. Жоқ. Уақыты жоқ. Енді қысқы емтихан сессиясы басталады. Дайындалуы керек. Онсыз да қорқып жүр, құлап калам ба деп. Енді оқымай болмайды. Мазаны алып, көп келе бермегені жөн. Қайырлы түн. Жоқ енді, кеш боп кетті. Сағат он бір жарым. Ұйықтау керек. Ертең де. Бүрсігүні де. Келесі аптада да. Арғы аптада да. Бір айға шейін. Келсе сабағына бөгет жасайды. Ойын бөледі. Білмейді. Бәлки, уақыт табылып қалар. Ойланып көреді. Кстати 48, әлгі жігіт жөнінде айтқаны рас. Қайырлы түн... 26 Ертемен қалтасындағы екі тиындық қара бақырларының бір-екеуін жұтқызып, әрең дегенде автоматтан телефон соқты. Профессордың қайтып оралатын уағы боп қалған. Іздеп жатуы да ықтимал. Қалай да хабарласқан жөн. Ар жақтан темір татыған шыңылтыр дауыс естілді. Я слушаю! Но, к сожалению, я не профессор. И к несчастью, никогда не стану профессором. Хотя, быть профессором – одно удовольствие.
Но, такова моя судьба... 50 Шатысып, басқа телефонға түсіп кеткен болды. Қалтасын ақтарып, тағы бір екі тиындық тапты. Асықпай-саспай қажетті номерді мұқият теріп алды. Это – квартира профессора Бек-Мухамедова и его сына, студента второгодника, тоже Бек-Мухамедова, стыд и срам... – Папа дома? Поэтому-то я напился, так сказать, с горя. И не задавайте мне больше таких глупых вопросов... Эй, постой... Ты не можешь... как тебя там зовут... не можешь ли занять мне денег. У меня были, но разошлись... Займи пожалуйста... Совсем немного. Рублей сто-сто пятьдесят... А? Нет? Положи трубку, раз ты такой нищий... 51 Едіге профессордың Мәскеу мен Ленинградқа сыймай, Алматыға келген, енді бір институттан екінші институтқа қонақтап жүрген, баласымен бір әйел жіберіп үлгерген сырдаң ұлы барын білетін. Өзін көрген емес. Кафедрадағы Бәкен сияқты « зиялы » жігіттер жалғыз баланы тыюсыз ұстап, жынды қып жіберген профессордың ерке бәйбішесін кінәлап, пыш-пыш әңгіме соғып отыратын. Алғаш естігенде жетекшісіне жаны ашығаны бар. Бірақ мейірбан шалдың жалғыз ұлы мұншалық шектен шыққан бейбастақ деп ойламаған.
Телефонмен сөйлескен соң көз алдына мұрны қып-қызыл, бет-аузы ісіңкі, сол жақ маңдайында пышақ тиген үлкен, ұзыншақ тыртығы бар, жасы қырық-қырық бестер шамасындағы бұйра бас, арық қара кісі елестеді. Аузынан сасық арақ иісімен аралас былапыт сөздер төгіліп жатқан профессор ұлының өзі шамалас екенін білетін, бірақ қанша қиялдаса да көз алдына сұлуша жас жігітті елестете алмай-ақ қойды. Әйелі қандай мінезді кісі. Екі асылдың арасынан шыққан жалғыз баланың сиқы мынау ». Сонша сөйлескенде өзіне қажетті бір-ақ ауыз сөзді – профессордың әлі келген-келмегенін біле алмапты. Тағы да телефон соғуға ойы кетіп тұрды да, тіфу деп жерге түкірініп, университетке қарай беттеді. Кафедрада жалгыз Бәкен ғана отыр екен. Профессордың қиғаштай, төр жақ бұрышқа қойылған үлкен столына, – алдында қағаз, қолында алты қырлы жуан қызыл қарындаш, – қанатын жая жайғасыпты. И. О. Екі-үш ай ішінде шоқтығы биіктеп, қоңданып қалыпты. Әуезовты менен жақсы білетін қазақ аз. Сендер сырттан көріп, лекциясын ғана тыңдадыңдар ғой, ал біз әлденеше жыл қызметтес дос, үзеңгілес жолдас болған, онымен ауызба-ауыз сөйлескен, жүзбе-жүз сырласқан адамдармыз... Иә... Ондай ұлы адам енді дүниеге келмес.
Қара сөздің асқан шебері ғой. Сәбит те, Ғабит те, Сәкен де, Ілияс, Бейімбет те – революция өмірге әкелген тұтас бір ұрпақ өкілдері, қарайсың да таң каласың, қандай ұлы тұлғалар! Жазушы деп, ақын деп соларды айт. Ал қазіргілер немене?! Өңшең кәкір-шүкір. Тумайды ғой мұндай адамдар, тумайды енді қайтіп. Қазақта тумайды. Бірақ ол да... бұрынғының адамы. Ал бүгінгі жұрт... немене... – Бүгінгі жұрттың ішінде өзіңіз де кетіп қалмаңыз, – деді Едіге. Бәкен жалт қарады. Бірақ мүләйім қалыпта отырған Едігенің жүзінен кекесін ізін таба алмаса керек. Біз – ғылым соңында жүрген қарапайым еңбеккерміз. Узкий кругке 52 арнап қана жазасың. Жалпы жұрт жапырлап оқыған жазушы болмаған соң еңбегің көрінбейді. Тиісінше бағаланбайды. Бағалану үшін Әз-ағаңдардың жасына келу керек. Осы жақында ғана соқыршек боп, операциядан тұрдым. Көңіл сұрап келуді де білмейсіңдер... Бүйрегім, бауырым, жүрегім – бәрі ауырады. Ғылым соңында жүргенде тапқан олжамыз. Осы ауру-сырқаудың кесірі емес пе, әйтпесе баяғыда-ақ докторлығымды қорғап алатын едім. Бірақ құдайға шүкір, бітуге жақындадым.
Осы жуық арада алғашқы нұсқасын Әзағаңның төрелігіне салам. Сол кісінің оралуын күтіп отырмын. Енді он шақты күнде келіп те қалар. Содан соң Едігеге қарап, ұлық кейіптене жымиды. Солай, бала... – Сіз маған Толстой мен Шекспир туралы бір әңгіме айтпақ болдыңыз ғой деймін. Сонда, жарықтық, біліп кеткен ғой, өзінен соңғы ұрпақтың әлсіз жақтарын. Қолма-қол қабарып, ісіпкеуіп шыға келесіңдер. Үлкенді сыйлау, әдеп, ізет деген ұмытылған. Есіктен сығаламай жатып, төр менікі дейсіңдер. Осы өзіміз аспирант кезімізде үлкендердің райын бағып, тыпып тұрушы едік. Содан кеміп кеткеніміз, қане? Әй, білместіктерің көп-ау, көп. Бірақ қанша кәрі шал санағандарыңмен, ол да сезімсіз кісі емес. Білмесе білдіреміз, көзін жеткіземіз! Әзекең кеткелі үш айға тарта уақыт өтті, ал айтшы, не бітірдің? Қазір фольклор кафедрасының меңгерушісі – менмін. Ол кісі орнынан түсті деп естігем жоқ. Сөзден ұстамай-ақ қой. Шағыстыра алмайсың. Әз-ағаң мені бағалайды. Бірі болмаса бірі пайдаланып кетуі мүмкін. Ал Әз-ағаң екеуімізге сенуге болады.
Әз-ағаң – өзіңнің әкең орнындағы адам, жетекшің, мен де алыс емеспін, жақын ағаңмын, бәріміз де алты арыс Орта жүздің баласы екеміз. Бізге сенуіңе болады. Ақыл-кеңесімізді аямаймыз. Тек қазақ үшін ғана емес, барлық түркі халықтары, қала берді бүкіл адамзат мәдениетінің тарихы үшін ерекше маңызы бар мәселе. Тек толық игеруге... өте көп күш қажет сияқты... – Мен соавтор болуға... яғни қолымнан келген көмегімді аямауға... көрсетуге әзірмін, – деді Бәкен. Екі-үш жұтынып барып әрең айтты. Түкiрiгiне шашалып қалды. Алға қарай еміне отырды. Тасқа қашалған, Және жазудың беті бізге құрамы белгісіз бояумен сырланған. Бірақ ең ғажабы, бұл жазу көне түрік таңбаларына да, соғды, иә араб жазуына да ұқсамайды. Санскрит те, иероглиф те емес. Латын, грек, славян графикаларына да келмейді. Көне түркі руналары мен араб алфавитінің арасындағы таңбалар тәрізді. Бажайлап зерттегенде сол екі жазудың ғана элементтерін таптым. Нақты ғылыми қорытындылар шығару ерте.
Бірақ менің ойымша, революциядан бұрын қазақтар пайдаланған, біз арабша деп жүрген қадым жазуы – көне түркі руналарының ғасырлар бойы жетіле келе, қазақ жағдайына сәйкес, жаңа түрде қалыптасқан... – Тұра тұр, – деді Бәкен. Даусында үміт пен күмән аралас ыза бар. Көзі анық ештеңеге жетпеген соң, үркітіп алмайын дейтін сияқты. Тауда бірнеше жерде көшкін болды деседі. Әйткенмен, тауып қалармын. Бәкен бүйі шаққандай, орнынан ыршып атып тұрды. Бар салмағын жұдырықтары тарс түйілген екі қолына салып, стол үстіне төне, күжірейе еңкейіп тұр. Содан соң столды жұдырығымен періп қалып, орындыққа қайтадан сылқ етіп отыра кетті. Ол – Едігенің әзірше ғылымға ешқандай үлес қоспағаны, ашып тастаған ештеңесінің жоқтығы емес, уақытының көбін өнімсіз әрекетпен бос өткізіп жатқаны, бірдеңе тындырсам деген талаптың кемдігі. Жиырма үш жылдық өмірінде бір айтулы іс жасамағаны сол тоғышар салқаулықтың ғана нәтижесі. Осы сейілдегені жетеді, енді шындап кірісуі қажет. Архив алғашқы күні қатты шошытқан.
Картон тысты, шүберек тысты, Лидерин тысты, немесе жұпыны ғана түптелген жуанды, жіңішкелі әр түрлі папкалар... Қара сиямен, көк сиямен, қоңыр сиямен, химиялық карындашпен, жай қарындашпен шағатай тілінде, орыс тілінде, қазақ тілінде араб алфавитімен, латын алфавитімен, славян алфавитімен төрт бұрышты, ұзыншақ, сопақ, енді, енсіз – неше түрлі формадағы ақшыл, көкшіл, сарғыш түсті, жылтыр, болбыр, қалың, жұқа қағаздарға жазылған, ондаған, жүздеген адамдардың қолынан шыққан әр түрлі деректер, мәліметтер, өлең, жырлар, ертегі, аңыздар. Едіге өзін құбыланамасыз, қару-жарақсыз, тағы аңдар, ғажайып мақұлықтар жайлаған, соқпақ, сорап салынбаған ну жыңғыл орманға түсіп кеткен бейшара жиһанкез тәрізді сезінді. Ұшы-қиыры жоқ, неден басталып, немен аяқталатыны белгісіз ұшан-теңіз мол дүние. Көңілге қонарлықтай тәртіпке де келтіре қоймаған, ыбырсып жатыр.
Бірнеше күн отырып, ішіне бойлап енген соң Едіге көлденең жұртқа шаң қапқан, сарғайып тозған ескі қағаздар басқан, тек жаурыны қушиып, белі бүкірейген, көзілдірікті ақбас шалдар ғана келетін қапас мекен ретінде ғана елестейтін, атының өзінен көнеліктің, қаусағандықтың лебі есіп тұрған архив аталатын мекемелердің – дүниедегі ең бір ғажайып сырлы ақындық рух жайлаған, өткен өмірдің қаңқасы жерленген табыт емес, болашақ өмірдің ұрығы себілген құт кабырға екеніне көзі жетті. Үнемі санаулы ғана адамдар отыратын, қос терезенің үлкен әйнегінен қысқы ызғырық күнге мүлде үйлеспейтін шұғылалы жарық төгіліп тұрған жып-жылы, шағын залға кіріп, меншікті столына отырып, қолына жаңа папка алған сайын өзін фантастикалық романның уақыт машинасына мінген кейіпкеріндей сезінетін. Әуелде қолына түскен дүниелердің дені – көпшілікке белгілі, бұрын баспа бетіне шыққан ескерткіштердің түпнұсқалары еді. Уақыт жұмсап, шұқшия қараған жоқ. Әйткенмен, жай шолып өткенде ресми нұсқаларымен арада бірлі-жарымды айырмашылықтар да ұшырасатынын, мұраны алғаш жариялаушылар түпнұсқаны үнемі пір тұтып, нақты көшіре бермегенін, кей араларын таптық көзқарас, идеялық күш беру үшін қысқартып, иә ұзартып, өңдеп, жөндеп жіберіп отырғанын аңдады.
Өзінен бұрын да әркімдер ақтарып көргені, оқығаны байқалатын бірталай материалдың шынында да идеялық қазығы әлсіз, жат пікірді уағыздайтын, көне дәуірдің кертартпа көзқарасы тұрғысындағы зиянды шығармалар екеніне тәнті болды. Ешқашан баспа бетін көрмейтін, бірақ сыртқа шығарса-ақ ел аузына тарап кеткелі тұрған, бір кезде әлдекімдер көңіл бөліп, ойдан шығарған, екінші біреулер бұл да қажет нәрсе ғой, бәлки іске асар деп архивке өткізген әр түрлі мазмұндағы боғауыз өлеңдер, әдепсіз әңгімелерді оқып, адамның пендешілігіне күлді. Әйткенмен, келесі аптаның өзінде-ақ, тым құрыса қырық-елу тең шешіп, екі-үш ай отырмай жатып, ренішті де, күлкіні де ұмытуына, ішегін тарта таңырқауына тура келді. Қалың бумалардың бірін ақтарып отырып, тіліне, өлең құрылысына қарағанда көне дәуір туындысы екені аңғарылатын, кейінгі заман қоспаларынан таза, өткен ғасыр ішінде қауырсын қалам, қара сиямен, патша өкіметінің әкімшілік мекемелерінің бірінің формалы іс қағазына жазылған, бұрын еш жерде аты аталмаған, ешкім білмейтін шағын эпикалық жырдың үстінен түсті.
Әуелде Алла тағаланың өзі жолына жақұт тастарынан шашу шашқандай, сол асыл тастардың жарқылынан жүзі ұялғандай, алдында жатқан қолжазбаның бетін ақ қағазбен асығыс бүркеген де, демі бітіп, отырған орнында шегеленіп, әлдеқайда қадала қарап, қимылсыз қатып қалған. Содан соң үй иесі үстімнен түсіп қала ма деп сескенген тәжірибесіз ұрыдай жан-жағына қауіптене, қорқақтай көз тастап, қызығына ортақтасар ешкім жоқ екенін аңдаған соң ғана құныға, асығыс оқуға кіріскен. Аяғына жетпей-ақ бұл көне жырдың – көркемдігі аса жоғары, әдебиет тарихы үшін мәні зор, елеулі дүние екеніне күм ə ны қалмаған. Уақыт оздырмай, мұқият көшіруге кірісті. Ертеден кешке дейін тапжылмай, бес-алты күн отырып, бар шиыртпағын тарқатып, қадымнан қазіргі жалпы жұртқа түсінікті жазуға аударып, қағаз бетіне толық түсіріп алды. Қате кетпесін, жалғыз-жарым жолдары қалып қоймасын деп қайтара тексеріп, салыстырып шықты. Есекпен тайталасып абырой аларсың... Ну и к черту его! Қалай қуанар екен!
Тек мен жария еткенге дейін тағы біреу үстінен түсіп жүрмесе игі еді... » Жап-жас болып архив ақтаратынына, сауатсыз жұртқа қытай жазуы тәрізді көрінетін, ал қарттар өзімізден басқа ешкім танымайды деп санайтын арабша қолжазбаларды еркін оқитынына әркімдердің таңырқай қарайтынын, өзіне назар аудара бастағанын Едіге соңғы күндері ғана байқаған. Бұл неге сонша үңілді деп әуестенсе, мына дүниелерді олардың да көруі анық. Қазына жасырған буманы неғұрлым көбірек ұстаса, соғұрлым қауіпті. Көңіліне күдікті пікір қонақтап, май ішкендей жайсыз күйге түскен Едіге өзінде жиналып қалған папкалардың үстіне бұрын қарап кеткен бірнешеуін тағы алды да, он шақтысын бір-ақ өткізді. Әйтеуір ақтарып жатыр десін деген оймен, тағы әлденеше бумаға заказ берді. Ала салып, асықпай аударыстыруға кіріскен. Көп ұзамай тағы да, осы уақытқа дейін жұртшылық алдына тартылмаған және ешбір еңбекте аттары аталмайтын беймәлім нәрселердің ұшығы шыға бастады. Бұрыннан мәлім жырдың белгісіз себептен қағыс қалған жаңа бір нұсқасы, жекелеген деректер, қосымша мәліметтер... Алғашқы көмбедей мәнді деу қиын, бірақ мүлде елеусіз қалдыратын ə рсіз де дүниелер емес, Бұл жолғы партияның пайдалы әсер коэффициенті сол-ақ екен, қалған бумалардан қанша сарылғанмен ештеңе табылмады.
Едіге өзінің жұлдызына сенетін. Әйткенмен де мұншама ақжолтаймын деп ойламаған. Еңбексіз, толғақсыз, айналасы үш аптаның ішінде, ұсақ-түйек, кәкір-шүкірді есепке қоспағанның өзінде, бір диссертацияға жүк болатын құнды дүние табылды. Өзін бұрынғыға қарағанда рухани жағынан әлдеқайда өскен, әбден марқайған адам сезінді. Бір ауыздан. Мені ұлттық қаһарман деп жариялар еді! Ал менің осындай адам екенімді қазақ арасында кім біледі? Білмейді. Білсе де бағаламас еді. Бірақ мен бағалауға мәжбүр етем. Танытам өзімді ». Көшедегі адамдардың бәрі бейшара көрінді. Бәріне де менсінбей, біріне мүсіркеп, біріне күле қарады. Әйткенмен, бұл көтеріңкі әуен ұзақ сақтала алмады. Көңіне күдік кірді. Түк те істегем жоқ. Бар бітіргенім – он бес күн архивте отырғаным ба? Он бес күн қағаз ақтару кімнің қолынан келмейді. Демек, мен ашқан « қолға түспес керемет жаңалықты » кез келген сауатты адам, кез келген тәуір студент аша алады екен. Оп-оңай, әншейін ғана нәрсе. Кез келген адамның қолынан келеді. Оған бола соншама күпсінудің реті жоқ ». Осы ойға тоқтаған соң көңілі жайланды, өзінің әдепкі қалпына түсті.
Бірақ алғаш созылған қолға іліне кеткен, соншалық оңайда тұрған нәрселердің осы уақытқа дейін неге құпия боп келгендігіне таңырқаулы еді. Сондықтан шолақ ойлап, келте қайыратын. Көп қателесетін. Небір күштілерді ырқына түсірген өмір өзінің алдына да талай рет ащылы-тұщылы сабақ тартар деп ойламаған кезі. Ұстазын шәкірт іздеуші еді, шәкіртті ұстаз іздегенді кім көрген. Екі апта бойы сұрамаған адамы қалмады. Тірі жан білмейді. Жатақханаға да кісі жіберді. Бөлмелері үнемі жабық тұрады. Сонда қайда жүрген. Жұмысты тастап, шаңғы тепкен не сұмдық. Альпинистпін деп, аң аулаймын деп айлап, апталап тау кезген не сұмдық. Мақсат не – ғылым қуу ма, қызық қуу ма? Жоқ, тыңдамайды сөзін. Үш жарым ай бойы кафедраның бетін көрмепті. Егер жетекшісі тұтас бір жылға кетсе қайтпек? Кәрі қойдың жасындай жасы қалды, осы бүгін көз жұма салса қайтпек. Арқар қуып, шаңғы теуіп, ə л ə улаймен жүре бермек пе. Бұл – жан төзгісіз жағдай. Қаншама аспирантты қолынан өткізді, бірақ мұндай бетімен жайылушылықты көрген емес. Аспирантураға түсу – ғалымдар санатына ену емес. Ғалым аталу үшін көп шаруа тындыру керек.
Іздену керек, оқу керек, жазу керек. Еңбек етуге үйренген жөн. Бойда бар күшіңді аямай, бар ынтаңмен жұмыс істемейінше бірдеңе тындыру мүмкін емес. Етікшілік те еңбексіз келмейді. Ал бұл – жетекшісінің жоқтығын пайдаланып, сейіл-серуенмен бос жүрген. Ешқандай жұмыс істемеген. Жиырма күн де. Едіге өтірік айта алмады. Едіге кәрі профессордың оң жақ шекесіндегі бүйрекше қара қалына дейін бозарып кеткенін аңдады. Иегі дір-дір етіп, қимылсыз, қозғалыссыз біраз отырды. Содан соң кенет географиялық карталардағы өзен-сулардың белгісіндей тарамдана көгерген білеу-білеу тамырлы, арса-арса, үлкен жұдырығымен столды қойып қалды да, орнынан атып тұрды. Атып тұрып, еденіне есіктен төрге дейін көк ала кілем төселген кең кабинет ішінде жедел адымдап, ерсілі-қарсылы жүре бастады. Бұл сурет бүкіл бiтiс-болмысымен, түр-тұлғасымен қабыспайтыны соншалық, профессор әлденеге масайрап, қуанып жүргендей. Атан түйенің тайлақтағаны тәрізді еді. Дәл қазіргі жағдайының мақтанарлық емес екенін білгенмен, өзін кінәлі сезінбеген Едіге еріксіз жымиды. Мұны сол сәтінде-ақ аңдаған профессор өз көзіне өзі сенбегендей, бөлменің ортасында қалт тұра калған еді. Абырой болғанда, дәл осы мезетте есік тықылдады.
Едіге көшеде көрсе де бұл жігіттің Бекмұхамедов екенін жазбай таныр еді: мұның да бүйрекше кішкене қалы бар екен. Тек әкесіндегідей шекеге емес, одан көп төмен, оң жақ бетіне орнапты. Көзі де мойылдай қап-қара. Қыр мұрын, балғын иек түр-тұлғасы – бет сүйегі шығыңқы, көзі адырайған, шықшытты, маңдайлы әкесіне емес, жасы елуден еркін асса да әлі көркін жоғалта қоймаған шешесі тәрізді. Ата-анасына мүлде ұқсамайтын жері – шектен тыс тәкаппар екен. Төр жақта, жазу столының қасында отырған Едігеге басыбайлы қарашысын көрген мұрагер патшазада тәрізді, биіктен, өзінің бар артықшылығын сезінген қалыпта немқұрайды көз тастады. Орнынан тұрып, қол қусырып сәлем беруін күткен тәрізді. Едіге мына басы қуыс байшыкештің сонша көкірек кергеніне ыза болған. Бірақ байшыкештің бейшара аспирантта шаруасы болмады. Мойнынан құшақтап, бетінен сүйді. Содан соң құлағына сыбырлады. Тағы менен көресің. Ресторанға жаңа барып жүрген жоқ. Бір жолдастарын қонаққа шақырып қойған екен, енді ұят болады. Содан соң Жорабайға айт, машинаның кілтін Сәнжарға тастасын да, үйіне қайта берсін. Балалар оңаша кеткісі келеді, үлкен адам, ыңғайсыз болар. Даусы қатты шықты.
Есікті жап, жұмысқа бегет жасама... Босаға жаққа бұрылып та қарамастан, орнына кеп отырды. Портфелінен алған қағаздарын жетекшісіне ұсынбай, қолында тұтқан күйі отырып қалды. Әзірге нақты қорытындыларға келе қойғам жоқ. Бірақ тілдік құрамы, сөйлем құрылысы және ішінде кездесетін нақты тарихи адамдардың аттарына қарағанда бұл – он бесінші ғасырда жазылған тарихи жыр сияқты. Қазақтың жазба әдебиеті Абайдан басталатыны дүйім жұртқа белгілі шындық... – Бұл – қайта қарауды қажет ететін, түбірімен қате қағида. Өйткені... – Екіншіден... – деді профессор. Даусын нығарлай сөйлеп, аспирантын тыйып тастады. Оның үстіне, қазақтың тарихи жыры он сегізінші ғасырда, жоңғар шапқыншылығы, ақтабан-шұбырынды, Абылай хан және оның төңірегіндегі батырлар атына байланысты шықты. Қазақтың эпикалық поэзиясының ең дәуірлеп өркендегені де осы тұс. Он тоғызыншы ғасырдың орта шенінен бері жазылып алына бастаған, біздің заманға жеткен жырлардың дені – сол көне дәуірде туған ұлы эпостардың әбден азып-тозған, жарым-жарты қасиетінен айрылған нұсқалары... – Әр нәрсеге өз көзқарасың болғаны – құптарлық жай. Бірақ мына айтқандарыңның барлығы да негізсіз, ұшқары пікірлер.
Халық мұрасының уақыт өткен сайын, заман озған сайын түрлене, жақсара беретіні – қазіргі фольклористика ғылымының әліппесі. Мұны білмеу ұят. Профессор ойланып қалды. Едіге қолжазбаны жетекшісінің алдына қойып, орнынан тұрды. Қазір өзі маған келмек. Қолы бос адам, тезінен соған қаратып алайық. Қолжазбаны профессордың алдына сәл асығыс тастағанына өкінді. Бірақ қайтып алудың амалын таппады. Жақсы өсіп келе жатқан жас ғалым... – Мүмкін, жұртқа ғалым болып көрінер, – деді Едіге. Сондықтан... – Ерке, тентек санап, баламдай көруші ем, бейбастақ боп бара жатыр екенсің, – деді профессор шарт ашуланып. Ғылымды алға бастыратын – жетпей жатып піскен данышпандар емес, сондай елеусіз адамдар. Өзі пір тұтатын ақсақалдан мұндай пендешілік күтпеген Едіге бұдан әрі дауласудың мәнсіз екенін ұқты. Ұққан күйі үнсіз сыртқа шықты. Әйткенмен көңілінде түйткіл бар: көреген, ақылды профессор осының бәрін жас аспирантты сынау үшін ойнап айтқандай. Құлағымен естіген сөздеріне көңілі сенбей-ақ қойды. Бірақ бүгінгі қатал сабақтан соң кеудесі басылып, жынынан айрылған бақсыдай жуасып қалғанын аңдады. Қолы тимегеннен емес. Бір жатақханада тұратын қызды қалаған кезінде көре алар еді.
Кешқұрым, архивтен келген соң, бірер сағат әңгімелесуге, сұхбаттасуға да мүмкіндік мол. Қыздың емтихан сессиясы, өзінің диссертациясы қаншама қысылтаяң болғанымен, ара-тұра киноға, театрға баруға, тым құрыса көшеге шығып, жай серуендеп қайтуға уақыт табылар еді. Бірақ әрқайсысы бір жылға татитын ұзақ төрт апта бойы қаншама рет оқталса да, жоғарғы этажға көтерілуге жүрегі дауаламады. Гүлшат мұзайдынға жалғыз өзі кеткен күні екеуінің арасына көзге көрінбейтін, жұқа жатырқау пердесі тартылғанын көңілімен сезінген. Бұзбақ әрекетінен ештеңе шықпады. Керісінше, перде қалыңдай түскен, қыз алыстай берген. Әзiр бүліне қойған ештеңе жоқ, бәрі бұрынғы қалпында тәрізді. Бірақ Гүлшаттың жан түкпірлерінде әлдебір өзгерістің пайда болғанын аңдаған Едіге өзін белгісіз сын, мүмкін, тіпті бақытсыздық қарауылдап тұрғандай сезінді. Сондықтан қыздың келмей тұра тұр деген сөзін көңілге делбеу етіп өзін өзі алдап, кездесу мезгілін соза берген. Бойын белгісіз күмән жайлаған жігіт қызға бара берсем мүлде бүлдіріп алам ба деп қорқып еді. Алғаш келген сәтіндегідей, қыз есігін батылсыздана қақты. Ар жақтан « Кіріңіз! » деген дауыс шықты. Гүлшаттың даусы. Едіге қайта қақты. Іштен тық-тық басқан аяқ дыбысы естілді.
Гүлшаттың аяқ басқан дыбысы. Есікті ашып қарады да, жадырай жымиды. Көзі, қасы, ерні, тісі – бүкіл бет бейнесімен ғана емес, өзінің бар бiтiс-болмысымен күліп тұрғандай. Едігенің келгеніне қуанғаны анық еді. Бірақ келер мезетте әлдене есіне түскендей, күлкісін жиып ала қойды. Астыңғы ернін қырши тістеніп, қасын кере, таңданған сыңай білдірді. Сол қолына салмағын сала, еңкейе тартынып, есікті жапты. Соншама күш жұмсамаса жабылмайтындай, артына бұрылып, итеріп қайта ашты да, қос қолдап тартып, қайыра жапты. Бір қолын есіктің тұтқасынан айырмаған күйі, әлдеқайда қарап, сұлық тұрды. Жымия бере қайтадан астыңғы ернін тістеді. Бұл жолы шын жымиғысы келіп еді, ештеңе шықпады. Күліп емес, мазақтап тұрған сияқты. Едіге « Неге бәрібір? » деп сұрап қала жаздап әрең тоқтады. Енді төрт-бес күннен соң оқу. Қыздың иегінен ұстап, көзіне қадала қарады. Едігеге қыздың жанарына жас үйіріліп келе жатқан тәрізді көрініп кетті. Қолын қыздың иегінен алып, бір қадам кейін шегініп тұрды. Мен ешқашан ешкімге ғашық боп көрген емеспін. Ешқашан... – Ант етіп қайтесің, – деді Едіге.
Тайып шығып кеткен тиянақ – табанының астына қайта орнағандай, еркіндік, сенім пайда болды. Бірақ ойынның аты – ойын, апта жүресің, ай жүресің – жалығасың, өзгені алдаудан емес, өзіңді алдаудан жалығасың; ал өмірді, қуыс күндерді бірдеңемен толтыру қажет, онсыз тіршілік құру мүмкін емес, сондықтан бір дүркін ойынды тәмамдап, екінші дүркін ойынға көшесің. Содан соң үшінші... төртінші... оныншы... он бесінші... кете береді. Өйткені, қазір бұдан үш ай бұрынғыдан көп ақылдысың... Бұл сөзді данышпандығы асқандықтан айтып тұр деп ойлама. Мен де ақымақ едім. Бұл дәрежеге сенің арқаңда жеттім. Бірақ борыштармын деп ойламаймын. Мен де саған біраз нәрсе үйреттім ғой деймін. Оған менің талантым жетпеді... нервім шыдамады. Уақа емес. Мұны мына жаңадан танысқан жігітіңнің үлесіне қалдырам. Қыз жалт қарады да, қайтадан назарын төмен салды. Қандай жақсы. Бір кезде осы иек өзінікі еді.
Осы балғын иек те, жұпар тамақ та, сәл ашылыңқы, албыраған ерін де, ұшығына жас үйірілген, тұманытқан көз де... бәрі, бәрі... Әлі де... Едіге өзінің рөлін бұдан ары ойнай алмайтынын сезді. Барлық рөлдер құрысын, барлық ойын құрысын... Риясыз көңіл жетегінде жүрген адам ғана бақытты... Иекте тұрған қолы жылжи өрлеп, қалың шаштың арасына енді. Қызды өзіне қарай тарта, еңкейіп, төне берді, « Қазір сүйем... – деп ойлады ол. Мүлде басқа, тіпті қарама-қарсы мағынада айтқан. Қандай мағынада болсын, ештеңе айтпағаны жөн еді. Махаббат – сезім симфониясы. Ол – сөзге көшіруді, мынау – жапырақ сыбдыры, мынау – құстардың сайрағаны деп жіктегенді, қарапайым тілге салғанды көтермейді, кедейленіп, жұпыны тартып кетеді. Үнсіз сүйіскен жөн. Бәлки, бұл да қате болар. Ғашықтық – ақымақтықтың бір ағайыны. Ғашық адам қашанда ақымақ. Ал ақымақ адам әдетте не айтып, не қойғанын білмейді, аузына не келсе, соны сөйлей береді, және өзін үнемі ақылды, әдемі сөйлеп тұрмын деп есептейді. Сондықтан сүйіскен жастарға сөз қажет те шығар.
Ұғынысу үшін, түсінісу үшін емес, үлкен симфонияға жаңа әуен, жаңа дыбыстар қосу үшін ғана. Және айтылған сөздің бәрі бірдей ақылды болуы шарт емес. Қайта, ақылсыз, парықсыз сөздер болсын. Сонда ғана сырлы әуенмен жарастық таппақ. Ал біздің кейіпкеріміз жаза басты, қажет сәтінде ақылсыз сөз таба алмады. Дүниеден бар тілегенім сенсің, бар мұратым, бар үмітім, бар өмірім өзіңде ғана дегені еді. Қыз оны ұқпады. Тағы да кекетiп тұр, тағы да күліп тұр деп ойлады. Сондай ой келген мезетте-ақ ақылды бола қалды. Ақылды бола салысымен, « Не смей! Сол сәтте жігіт те ақылды бола қалды. Ал екі ақылды бой таластырмай тұра алмайды. Неғұрлым ақылды болса, соғұрлым көбірек таласады, неғұрлым көбірек таласса соғұрлым бірінен бірі алшақтай түседі. Ақыры айрылысып тынады. Арада әлденеше жыл өткен соң, жаны жат бөтен әлдекіммен үстіне бала-шаға, қазан-ошақ, қоқыр-соқыр тиелген бір арбаға жегіліп, арып-аршып жүрген шақта өткенді өкінішпен ойға алып, « шіркін, баяғыда қандай ақымақ болғанбыз » деп күрсініседі. Жоқ, қателесесіз, ақымақ болған жоқсыз, тым ақылды болдыңыз.
Сол себепті де бақытыңыздан айрылдыңыз. Хош. Біз тамашалап ( немесе тағдырына селқос қарап отырған қыз бен жігіттің арасында бүлініп кеткен ештеңе жоқ еді. Жігіт сүймек болды, қыз сүйгізбеді. Небәрі сол-ақ. Бірін-бірі сүйетін, он жыл, он бес жыл, мәңгі бақи бірге тұрып келе жатқан үлгілі қосақтардың арасында, тіпті қанды майдан соғыстар да болып жатады деседі. Соның бәрі айрылысумен тәмамдала берсе, бұл дүние не боп кетпек! Сонымен, қыз жігіттің қолын қағып жіберді. Жай ғана қағып жіберген жоқ, « Не смей! » деді. Ал « Не смей! » – жиырманың ішіндегі ересек адам үшін ауыр сөз. Бірақ ғашық жан бәрін де көтереді, жігіт көтерді. Қыз жігіттің қанша центнер, қанша тонна көтеретінін, төзiмiнiң неше ат күшіне татитынын сынағысы келгендей. Ешбір қымсынбастан, көздері жалтырап, ауық-ауық рақаттана күліп алып тұрып, өзінің жаңадан танысқан жігіті жайында хикаялап берді. Бөтен жанға назар салу ойында жоқ еді – Едігені ұнататын, ғашықпын деп өзін өзі алдап жүрген кезі.
Бәрі де ойламаған жерден, әлгі, Едіге « мен бала-шаға емеспін » деп өзіне ермей қалған күні, университеттің мұзайдынында басталды. Жалғыз сырғанап жүрген. Кенет бір күшті қол құшақтай алды да, өзімен бірге іліп ала жөнелді. Бұлқынғанына қарамай, құшақтаған күйі айдынды екі-үш айналып өтті. Босатпай қойды. Ашуыңызды бассаңыз ғана босатам деді. Ал шынында ашуланарлық ештеңе жоқ-ты. Көрікті, кербез жігіт. Фигурасы қандай тамаша. Бірақ бәрібір Гүлшатқа ұнаған жоқ. Айдында етегіне жармасқан жігіт атаулының соңынан ере берсе кім болғаны. Жылы шырай бермей қойды. Танысқысы келмейтінін білдірді. Тіпті бір аптадан соң екінші рет, таудағы трамплинде кездескенде де атын айтпады. Жоқ, тауға өз бетімен барған. Көрші бөлмедегі ересек қыздармен бірге. Жай серуендеп, шаңғы тебуге. Трамплинде шаңғымен секіруден қалалық жарыс өтіп жатыр екен. Гүлшат ə неукүнгі жігітті айдаладан таныды. Қандай батыл, қандай жүректі. Сұмдық. Биіктен сорғалай ағып кеп, құсша самғап ұшты. Тура жүз метрлік белгіден көп асып барып түсті. Рекорд деймісің? Онда тоқсан метр шығар. Тоқсан болмаса сексен, сексен болмаса жетпіс метр шығар. Мейлі, қырық-елу-ақ дейікші.
Әйтеуір қу далаға барып түсті. Қандай ер жігіт. Және қандай кішіпейіл. Адамды қандай сыйлайды. Сондай сезімтал. Дөкір емес. Өзімшіл емес. Биязы. Сыпайы. Әрі батыл, әрі ер. Және қандай тұлғалы. Кітап кеміріп, қараңғы қоймаларда отыратын шалдардай емес, нағыз спортшы. Сондай сымбатты жігіт. Ақылдан да, білімнен де кенде емес. Аспирант. Және минимумдарын тапсырып бітіріп, диссертациясын тәмамдап қалыпты. Осы күзде, ұзаса, келер жылғы осы уақытқа дейін қорғары анық. Мұның бәрін Гүлшат кейін білді. Кеше ғана білді. Ал алғаш танысқан күні қарамай қойған. Сөзін де тыңдамаған. Бірақ әдепті жігіт ақымақ қыздың шолжыңын көтеріп, үйге дейін шығарып салған. Содан соң талай рет келді. Гүлшат бір де бір рет онымен шыққан емес. Ешқайда барған емес. Тіпті бес-он минуттан артық сөйлесіп те көрген жоқ. Едігеге адал болғысы келді. Бірақ жүрекке әмір жүрмейді екен. Сондықтан кінәламауын сұрайды. Осы уақытқа дейін өзін өзі ұстап келді, енді ұстай алмаса оған кім жазықты. Жоқ, әлі көңілін берген жоқ. Сүйіскен де жоқ. Тіпті қолынан да ұстатпайды.
Ол – сондай әдепті жігіт. Сондай ақылды. Сұлу. Жоқ, ғашық боп қалған жоқ. Бірақ ұнатады. Бұл анық. Айтты ғой, әлі опасыздық жасаған жоқ. Өз алдынан бір өтейін деп еді. Енді іздеп барайын деп отырған. Ол жігіт кеше де, бүгін де келді. Шықты, сөйлесті, тура екі сағат сөйлесті, бірақ Гүлшат ешқайда барған жоқ. Кеше барған жоқ. Ал бүгін өзі де білмейді. Барып қалатын шығар. Кінәламауын сұрайды. Сондай тамаша жігіт. Едігенің өзі де біледі. Таңдауына кінә қоя алмас. Қыз туфлиінің тұмсығымен еденді тықылдатып, Едігеге мазақтай, табалай қарап, үнсіз тұра берді. Сенен бойы да үлкен, денесі де ірі. Жұдырықтары тура мынадай... – Қыз қос жұдырығын қосып көрсетті. Ештеңе шығара алмайсың ба деп қорқам. Денесі де сондай зор... – Денесі ұнаған соң-ақ біткені... – деді Едіге. Сәл шегініп тұрды. Ентігін басуға тырысып, қыстыға дем алады. Қыздың бас-аяғына бажайлап, сынай қарайды, – Денесі ұнаған соң-ақ біткенi шаруаның... Гүлшат қып-қызыл боп кетті. Еңсесін көтеріп. Едігеге тік қарады.
Тарихшы... – Беркiн... Беркін деген адам жоқ онда. Бердібек емес па? Мұртты? Қайтадан төмен қарап кетті. Кенет Едіге бәрін де ұмытты. Әлденеше күннен бері көңілін мазасыз күйге бөлеген күдікті де, манадан бері өзегін өртеген қызғанышты да, өзін де, өзгені де. Енсіз, ұзын коридорды жаңғырықтыра күліп қоя берді. Басын ұстап, бетін басып еңкейіп күлді, қалтасына қолын салып шалқайып күлді, мықынын таянып қисайып күлді. Күлкісі шарықтау шегіне жетіп барып, қайта төмендеп, қолма-қол қайта көтеріліп, содан соң тағы бәсеңдеп, ұзаққа созылды. Өзін өзі тежесе де тоқтай алмады. Ақыры ішегі қатып, солықтап басылған кезінде ғана Гүлшатқа көзі түсті. Бүрісіп, кішірейіп, жүдеп қапты. Әлдекім үстінен бір шелек суық су құйып жібергендей. Бірдеңе айтпақ сияқты, әйткенмен, ерні дір-дір етіп, сөйлей алмады. Мүмкін айтар сөзі таусылған да шығар. Оның есесіне, көзінен жасы аққанша, ішегі түйілгенше күлген Едігенің айтпағы көп еді. Көптігі соншалық, қайсысынан, қалай бастарын білмеді. Ақыры, сол көкейдегі көп сөздің ең арзанын, сыртқа шықпауға тиіс татымсызын айтты.
Мұқият бүктеп, қайтадан қалтасына салды. Қыз бірдеңе айтуға оқталып барып, бөгеліп қалды. Ал ол әлі жиырмадағы жігіттей. Сүйіктім, мен өмірімде талай салпаңқұлақ есекті көрдім, ал мына сенің ғашығың солардың ішіндегі ең шымқай көгі. Дурак и ничтожество 64. Және сен айтқандай жүрекжұтқан ер де емес. Трамплиннен секірудің құйтырқысын білемісің? Адам ешқашан да аспанға ұшпайды. Жерден үнемі үш-төрт метрдей ғана биіктікте отырады. Төменнен қараған кісіге ғана шарықтап келе жатқан тәрізді көрінеді. Рас, оңай спорт емес, бірақ оған жетік болу үшін, сен айтқандай, ат басындай арыстан жүрек емес, жақсы машық қана керек. Ерлік... Пушкин... Тапқан екенсің. Нағыз қоян жүрек қорқақтың өзі. Мың салса бір аттап баспайтын миғұла. Беті бал-бұл жанады, ал еріндері боп-боз. Ол сенен он есе, жүз есе артық. Ол сені ешқашан жамандап көрген жоқ. Үнемі мақтайды. Ал сен... – Ал мен өзімді мақтаған екен деп өтірік айта алмаймын. Көңіліңе келмесін, салпаңқұлақ, шымқай көк екені рас. Едігенің басынан аса әлдеқайда қарап. Көзінен бір тамшы жас домалады.
Едіге оның сырт етіп жерге түскен дыбысына дейін естіді. Бармаймын деп ем, қандай ақымақ болғам... – Мені бекер күткенсің, – деді жігіт – Бекер күткенсің. Көшеде көрінгенмен танысып, кез келген фигурасы жақсы жануармен сұхбат құратын қыздың маған керегі жоқ. Манағы бір тамшы жас көбейіп, тынымсыз бұршақтап жатты. Жігіттің жүрегі сыздап ауырып қоя берді. Қыздың өзін әлі де теріс көрмейтінін, мына көз жасы тек өзіне ғана арналғанын, мұның жалғыз-ақ мәні барын сезді. Бірақ оның менмен көңілі қатты қорланып қалған еді. Көктегі періштедей көріп, есі кете сүйетін, таза, пәк қыз – жатақханадағы аспиранттар қауымы тегіс сыртынан күлетін, ал өзі, тіпті адам санатына да қоспайтын, жирене қарайтын лас мақұлықтың қолы тиіп, адам айтқысыз былғанған тәрізденді. Ештеңенің былғанбағанын да, бүлінбегенін де анық біледі, бірақ солай бола жаздады-ау деген ойдың өзі оны әбден титықтатқан еді, сыртынан қанжар салуға бекінген опасыздың арам пиғылын алдын ала біліп қалған әміршідей сезінген. Сөйтіп, махаббат пен менмендік таласқа түсті. Шектен тыс тәкаппар, мөлшерден артық менмен десек те, жігіт қызды шын жақсы көретін.
Сондықтан қатар өмір сүре алмайтын осы қарама-қайшы екі сезімнің біріншісі жеңуге тиіс еді. Расында да солай боп бара жатты. Жігіт қыздың жас жуған, ып-ыстық екі бетін қос қолдап ұстап алды. Қыз тура көзіне қарады. Қыз жігіттің жүзіне әлде үрейлене, әлде таңырқай, жанарын барынша аша қарап, сәл тұрды да, кенет бетінен ары жылжып, мойынға оралғалы бара жатқан қолды қағып жіберді. Осы кеште осымен екінші мәрте қақты. Содан соң бетін басып, еңкейген күйі тұрып қалды. Иығы селк-селк етеді. Едіге шаққа тұрған. Опасыз қыздың бар кінәсін кешіп, енді болмаса аяғын құшар еді. Кенет қыз бетін ашты. Қандай сұлу еді. Жылаған адамның сұлу болғанын кім көрген... – Иә... – деді танауы қусырылып. Лезде көз жасы құрғап кеткен тәрізді. Көзінің алды тұманданып бара жатқанын аңдады. Шексіз көп уақыт өткен тәрізді. Ант іш! Едіге жұқарып, сейіле бастаған тұманның ар жағында қалқыған қыздың кезінде күлкі ме, таба ма, әйтеуір өздерінің қазіргі күйімен, осы тұрыстарымен қабыспайтын, мүлде өзгеше ұшқын барын аңдады.
Жетер осы мазағы да... » – Өзім де біліп ем... – деді содан соң. Ойланып, сәл бөгелді. Өңіне селқос кейіп, үніне немқұрайды әуен бергісі келіп, асықпай, салмақпен сөйледі. Гүлшат бірдеңе айтқысы келгендей қимыл танытты. Ал бүгін ғашығыңды өзім шақырып берейін. Д'Артаньян заманындағы салтпен реверанс жасады да, сырт айналып, жүре берді. Төмен түсер алғашқы подъездің тұсына кеп сәл бөгелді, содан соң әрі қарай аяңдады. Ұзын дәлізді бойлап, екінші жақ басына дейін барды. Баспалдаққа бұрыла бере, артына қарады да, тұрып қалды. Алыста Гүлшаттың сүлдесі көрінеді. Есік алдынан аулақтап, дәліздің қақ ортасына шығыпты. Әлдебір қиын есепті шеше алмай тұрған сияқты. Дәл қазір « Тоқта-а! » деп, бері қарай тұра жүгіретін тәрізді. Келе мойынға асылатын тәрізді. Едігеге солай көрініп кетті. Дәл осы сәтте қайта табысуға да, өтірік пе, шын ба, әлгі айтқанын ұмытуға да әзір еді. Бірақ қыз бері қарай тұра жүгірмеді. Келе мойынға асылмады. Бәлки, ол да жігіттің өзіне қарай жүгіруін күткен шығар. Өзі келсін, мойынға сонда асылам деп ойлаған шығар.
Алайда жігіт қызға қарай жүгірмеді. Жүгіруге әзір еді, қыздың мойынға асыла кететініне сенбеді. Сондықтан бір қолын ғана көтерді. Күбірлеп « Хош! » деді. Бұдан бұрынғы қыздарын, олармен қандай жағдайда, қалай айырылысқанын есіне түсірмек болды. Бірақ ойы пышырап, ешқайсысын да елестете алмады. Бірақ айғайлап емес, ақырын ғана айтты. Мүмкін айтпаған да шығар. Солай ойлап қана қойған шығар. Әйтеуір қыз естімеді. Сол орнында қалқиып тұра берді. Жігіт бұрылып, тез-тез адымдап төмен түсті. Бөлмені бір қалыпты әуенмен аңыраған өзбек әні жайлап алыпты. Бердібек жалғыз екен. Бұжыр табан үлкен бәтеңкелі аяғын төсектің артқы басына асып тастап, қолын желкесіне қойып шалқасынан жатыр. Орнынан атып тұрды. Қауқалақтап орындық қойды. Едіге өзіне ұсынған орындыққа отырған жоқ, қос қолдай ұстап, арқалығына сүйеніп, түрегеп тұрды. Бердібек өңді ме, өңсіз бе – бұл турасында ойланған емес-ті. Бақса, бойында аталық малға тән еркектік көрік бар екен. Иықты, кеуделі. Бет пішіні де келісті. Үйіріле таралған қою қара шашы маңдайының тарлығын аңғартпайды екен.
Ауыр иек, қоңқақ мұрын, қапқазы қара мұрт – түр-тұлғасына айбынды кейіп береді. Бірақ Едіге бұл айбынды жігітті қашанда жаны жасық, қорқақ санайтын. Ешқашан ондай осал мінезін көрмегенімен, боркеміктігіне күмәнданбаған. Әлде көп араласпағаннан, бас қоса қалған жерде әңгімелері ғылым-білім төңірегінде ғана өтетіндіктен бе. Қараңғы, ойшұқырлы жерде екі аяғы сау, екі көзі бүтін адамның өзі кібіртіктеуге, жасқаншақтай басуға мәжбүр ғой. Базар алаңынан шыққан жоқтауға ұқсас ащы, үздіксіз айғай құлағынан өтіп, миын тесіп бара жатты. Едіге қолын созды да шетін бұзақылық жасаған жас баланың құлағынан тартқандай, шырт еткізіп, стол үстінде аңырап тұрған транзистордың тетігін басып қалды. Айғай пышақ кескендей тыйылды. Менің анам – өзбек қызы. Жайшылықта ер тұлғалы, тіпті түсі суық адамға жылмақайлана жымиған жараспайды екен. Әйткенмен, иесінің бұлай күлгеніне беттің терісі, оның астындағы сан салалы бұлшық еттер әбден үйреніп, қалыптасып алған тәрізді, әрқайсысы өз орнын оңай тауып, өзіне жүктелген міндетті мүлтіксіз атқарып жатыр. Тек қалың қара ерін ғана икемге көне қоймайды, басқа бет мүшелері секілді тым елгезек емес, иесінің тістерінің түбіндегі қызыл етін көрсете ыржиып барып, қайта жиырылады.
Жиреніп, көзін жұмды. Жұмған бетте-ақ Гүлшаттың өзі қатты сүйген күндері ісініп қалатын жұқа еріндері және оны шайнап тастағалы төніп келе жатқан Бердібектің түкті, көнектей, қап-қара ерінді арам аузы көзіне елестеді. Іші алай-түлей боп кетті. Әлденеше жерден пышақ салынған жүрегі, өкпе-бауыры мыйдай араласып бара жатқандай. Көзін ашса, қарсы алдында Бердібектің үстіне бір елі түкті тері жабысқан қалың қара еріндері әлі тұр екен. Маңыздана, көзін қайта жұмып, қайта ашты. Соны айту үшін кіріп ем... – Мен... әрине... – деді Бердібек одан әрмен қолайсызданып. Манадан бері қауіптене күтіп тұрғаны да осы әңгіме болса керек. Бүгін ол қызды менен сен алып кеттің, ертең сенен екінші біреу тартып алады. Соның бәріне таусыла берсек немiз қалмақ. Ал сен бар енді. Зар жылап күтіп отыр. Маған өз аузынан айтты ғой. Сен екеуіміз біттік, хикаялы фильмнің екінші сериясы – « Беркін » аталады деп. Рас айтам. Ал ғұмыр-жастарың ұзақ болсын. Түу, сен де адамға деген сенімнен айрылған жан екенсің. Рақмет!.. Бердібектің жиренішті құшағынан әрең құтылды. Ал сені мен біз мал емеспіз ғой.
Таласып қажеті қанша, Алматыда байтал жетеді. Бір емес, әлденеше рет. Сол сәтте өзі де Бердібекті жағынан тартып қалды. Бердібек боп-боз боп кетті. Сүйегіңді де жинай алмайсың!.. Аспирантураға қайта түсу үшін енді екі-үш жыл емес, жиырма-отыз жыл қой бағуға тура келер. Арыны басылып қалды. Бердібекті тағы да, бұл жолы сол қолымен, оң жақ жағынан тартып жіберді. Бері таман келші, енді екі-үш рет жанып алайын. Ілгері қарай ентелей, бірақ жайлап жылжыған Едігеден сескенген Бердібек алдына орындықтардан қорғаныс жасай, кері шегінді. Әйтсе де бүйтіп бас сауғалай алмасын білсе керек, кенет тарсылдатып, төргі бұрышқа қарай тұра жүгірді де, қолма-қол алдына үлкен столды жылжытып, бекініс құрды. Жақындама! Өлтірем! Жұдырықтарын түйіп, боксерше тұр. Алға қарай созылған сол қолын төмен түсірді. Оң қолы әлі де иегінің астында. Тіпті... – Жап аузыңды! Артық сөз айтсаң өлтірем. Бердібек қайтадан сол қолын алға созып, боксерше тұра қалды. Оңдырмаймын. Бердібек үндемеді. Төбелеске кірісіп кетсем бе екен, әлде мына қорлыққа көнсем бе екен деп ойланып тұрғандай. Арыз айтам деп әуреленбе.
Жалпы, менен қорқып жүргенің мақұл. Алға созылған сол қолын да, иек астындағы оң қолын да төмен түсіріп, боксерше тұрысын қойды. Бірақ « баррикада » тасасынан шығуға әлі де қорқатын сияқты. Бір бай... ба-бала емеспіз ғой... – Болды. Енді әлгі... бара бер, қалай атасаң да еркіңде. Бәрі де бітті ». Бірақ біте қойғанына көңілі сенер емес. Бәрі қайта басталатын тәрізді. Қайта табысатын тәрізді. Кездейсоқ ұшырасқан бұлдыр іс, орайсыз ойын, ақымақ қалжың, немесе жаман түс, ал шындығында дүние бұрынғы қалпында сияқты. Жоқ, мүмкін болғаны ғой. Анық, ақиқат. Ендi көңiл делбейтін не қалды. Бітті. Бәрі де бітті. Осының өзі жақсы. Ақыр үзілетін нәрсе – тез үзілсін. Ақыр сарқылатын нәрсе – тез сарқылсын. Осылай болғаны жөн. Еңсесін жазып, кеудесін кере дем алды – онысы күрсініс боп шықты. Шаршаған соң, ұйқы қанбаған соң көңіл күйі де келіспейді. Бәрі де шаршағаннан. Ұйқы қанбағаннан. Жақсы ұйықтап тұрса, бойыңнан сыпырылып түседі. Өзі-ақ түседі. Жатайын. Ұйықтайын ».
Шифоньердің алдына келіп, салғырт қимылмен иығынан пиджагін сыпырды. Әлденені есіне түсіре алмағандай, жеңін шешпеген күйі бірталай уақыт қимылсыз тұрды. Содан соң шифоньердің есігін ашты. Иықтұрыққа ілінген, киім дүкендеріндегідей қатарынан тізілген көп костюм тұр. Поляк, герман, чех, совет, француз және басқа өндіріс орындарынан шыққан. Ақсұр, қоңырқай, көкшіл, қара, шақпақты, жолақты... Ертеңгілік, кешкілік, мерекелік... Жаздық, қыстық... Біреу, екеу, үшеу емес, жеті костюм. Үстіндегісімен сегіз. Иә, айтпақшы, ательеде тағы біреуі жатыр. Ендігі дайын да шығар, иә, баяғыда дайын болды, барып алуға мұршасы келмей жүр. Тоғыз костюм! Несіне алғам соның бәрін. Сонша костюмнің маған қажеті қанша... Қажеті қанша. Енді неме кием... Отқа жағам бәрін де, өртеймін ». Бірақ өртеген де жоқ, жаққан да жоқ. Бос тұрған иықтұрықты алып, мипаздап, үстіндегі пиджагін кигізді. Шалбарын шешіп, астыңғы шабағына қыстырды. Ілсем бе екен, ілмесем бе екен дегендей, қалқиып, қимылсыз тағы да біраз тұрды. Ал ақ пейіл, таза, талантты Кенжекте біреу-ақ.
Оның өзінің өңі тозып, етекжеңі қырқыла бастаған. Жалғыз-ақ костюм, жалғыз туфли, жалғыз пальто, жалғыз малақай... Сұмдық қой. Осының бәрі оның әкесінің соғыста өліп, менің әкемнің тірі келгендігінде. Оның жалғыз кәрі шешесі ғана бар, туысқансыздығында, менің үш-төрт үйдің ортасында өскен еркелігімде. Жоқ, бұл дұрыс емес, – деді. Егер тағы біреудің жұмысына кірісіп кетпесе, қалған бір жарым жылда кандидат болады. Доктор да болады. Академик те. Халел де азамат. Ол да мұрат еткен жеріне жетеді. Біздің қазаққа осындай жігіттер керек. Талантты, қажырлы, ақылды. Олардан бірдеңе шығады. Жігіттің сырттаны ғой. Ал сен ше? Сен, несчастный литератор? Және қандай қыз? Оңғақ, жеңілтек... Жоқ! » Едіге кеудесінің терең түкпірінен әлдебір ауыр толқынның қыстыға көтеріліп келе жатқанын аңдады. Ауа жетпегендей, екі-үш рет қатарынан көкірегін кере дем алды. Ауыр толқын сәл ортайды да, лезде қайтадан жоғары өрлей жөнелді. Едіге өзінің оны бұдан ары бөгеп тұра алмасын, тереңнен көтерілген толқын кемерінен лықси асып, ащы жас боп төгілерін білді. Өзін ұстауға қаншама тырысқанымен ештеңе өнбесін де сезді.
Нақуға жеткен адам ауысады деуші еді, ауысқанымыз ба, әлде нервтің әлсірегені ме. Жарты жолға келмей, бар бұдыры тозған неткен нерв... » Жаңа шифоньерге ілген костюмнің қалтасын сипалап жүріп кілтін тауып алды. Асыға басып барып, есікті ішінен құлыптады. Кенжек келсе өзі ашсын деген оймен кілтін суырып алып қойды. Есікті бекіте берген шақта буырыл шудалы жал-жал толқынның алдыңғы легі жардан асып төгілген. Едіге бөгеуге тырысады. Алдыңғысына да, кейінгісіне де, одан соңғыларына да ерік берді. Сол, екі бетін жас жуған бойы, жайлап басып төсегіне келді. Тынымсыз сорғалай берді. Көзінің жасы таусылған соң да үнсіз өксіген қалпы, қимылсыз ұзақ жатты. Бір заматта көзін ашса, бөлме іші қараңғы екен. Қап-қараңғы мылқау тыныштық. Гүлшатты бүгін, мана, түс кезінде ғана көргеннен бері араға әлденеше ай, тіпті тұтас жылдар түскен тәрізді. Соншама көп заман өтіпті. Соншалық алыста қалыпты. Кенет бір жері қатты ауырып кеткендей, ышқына ыңырсып, шалқасынан аударылып түсті. Бірталай уақыт қимылсыз жатты. Кеудесі ортайып қапты. Ал басы қорғасын құйғандай ауырлап кеткен. Одан емес. Адам – әлсіз механизм.
Осындай бір сәттер болады. Анда-санда жылап тұру керек. Ешқандай себепсіз-ақ. Көз жасы – көңіл бұлтының нөсері. Бұлт жаумай, күн ашылмайды. Иә. Қуанған адам да жылайды. Неге? Көңіл – кiрiнен тазарсын деп. Мен... менің көңілім де тазарды... » Ештеңе ойламауға, ештеңеге алаңдамауға тырысып, қараңғы төбеге қарап, тағы біраз жатты. Мен саған сенем ». Бойы жеңілейіп қалған тәрізденді. Көрші бөлменің есігінің ашылып жабылғаны, біреудің дүңк-дүңк басып жүрген дыбысы естілді. Мұхамед-Шәріп – едендi өкпелетіп алмайын деп еппен жүретін жігіт ». Есік сарт етіп қайта жабылды. Құлыпқа сұққан кілттің сылдыры естілді. Бұрап, сырттан жауып жатыр. Дүңк-дүңк басқан аяқ дыбысы ұзай берді. Білегінде байлаулы сағаты бары есіне түсті. Фосфор сәулелі сағаттың бірі қысқа, бірі ұзын қос тілі, дөңгелене тізілген цифрлары көкшілтім сәулелене жарқырап тұр. Бір жанып, бір сөніп бара жатқандай, толқындана күлімдейді. Уақыт сегiзден кетіпті. Сағатын құлағына тосып еді, шықылдап жүріп тұр екен. Дыбысы үзіліп, талып, бірде алыстай, бірде жақындай шығады. Әбден шаршаған, міндетті қызметін амалсыз атқарып тұрған жанды организм тәрізді.
Шам жақпастан, қараңғыда халатын киді. Столдың үстін, шифоньердегі пиджактардың қалталарын тегіс шарлап жүріп, ақыры жастығының астынан тапқан кілтімен есікті ашты. Коридордан түскен жарық сұлбасымен түкті ала жолақ орамал, сабын, тіс щеткасы, тағы сол сияқты қажетті туалет жабдықтарын алып, жуынуға шықты. Салқын сумен жақсылап шайынып, жалаңаш кеудесін, арқасын дымқыл орамалмен ысқылаған соң өзін мүлде басқаша сезінді. Көзі сәл қызарған, ісіңкі екен, суық сумен ұзақ шылады, дымдалған салқын орамал басты. Бет-аузын жылмағайдай етіп қырынып, жақсылап таранып, үстіне ширек флаконға жуық духи себінді. Джек Лондон айтқан өмірге құштарлық – осы шығар. Иә. Мен әлі де өмір сүрем. Мен өмірімді жаңаша бастаймын. Бәрі де бұрынғыдан өзгеше болады! Өзгеше болады, артық болады! Ысқыра өлеңдетіп, бөлмесіне қайтып келді. Бұл жолы жарықтан корыққан жоқ. Бірақ жарық бұдан қорыққан тәрізді, жарқырап тұрған шам Едіге костюм таңдай бастаған кезде шырт ете түсті де өшіп қалды. Сымы өртеніп кетсе керек. Осы үйдің шамының бір пәлесі бар. Ылғи осы.
Анада, Жаңа жылда да... « Лампочка перегорела... » Содан кейін... « Менің өзім жанып кетсем етті, – деп ойлады Едіге. Бір уыс күлге айналсам етті... Қой енді... қой енді... қой, қой, қой, қой... Бәрі біткен. Солай келіскеміз. Жарайсың... Қыз көп. Басқа қызық та жетерлік. Біз бәрін жаңадан бастаймыз. Соны атап өту үшін қазір ресторанға барамыз. Кенжекеңнің жоқ болғаны қандай өкінішті. Халел де кетіп қалған тәрізді. Әлде Бердібек пен Гүлшат екеуін шақырсам ба екен? Ха-ха-ха... Олар да жоқ. Киноға кеткен болар. Қазір қолдары айқасып, артқы қатарда отырған шығар. Анда-санда сүйісіп қойып... Мейлі... Біріне-бірі лайық... Мен ойламауым керек. Ойлайтын нәрсе көп қой. Көп. Мәселен, мына костюмдердің қайсысын киген жөн... Бұл да ойланарлық проблема. Былайша қарағанда оп-оңай. Шынында да оп-оңай. Көңіліңе ұнағанын ал да ки. Бірақ кие алмайсың. Өйткені, бөлмеде жарық жоқ. Яғни қараңғы. Ал жарық жоқ, яғни қараңғы жерде үнемі осылай болады. Болмашыға көз жетпейді, болмашыға таласасың.
Ал маған дәлелдеп берші, мына костюмдердің қайсысы ақ, қайсысы қара... Солай, бауырым... » Ақыры қолына түскен костюмді алды. Екі қыстық пальтоның да қолына ілінгенін киді. Тек бас киімге ғана бөгелді. Ондатр малақай мен қаракөл папахты кезек салмақтап тұрды да, ақыры соңғысын таңдады. Аспан ашық, ауа таза. Көше шамдары жылу төге жарқырайды. Асфальт орнына ірі малта тастар жайылған Ұйғыр көшесіне шыға сала, ойқы-шойқы жолдан секеңдеп, бір жақ шекесі көгеріп келе жатқан ескі такси ұстады. Қайда баратынын сұраған, біраз бұлданбақ болған шопырмен тәжікелесіп тұрмады. Отыз жеті-ақ тиын ұрып, орталықтағы қос залды « Алматы » ресторанының алдына келіп тоқтағанда шопыр қатты кейіді. Мұныңды білгенде алмайтын едім деді. Сендердің бәрің де осындай арзансыңдар деді. Ауылдан шапан киіп келесіңдер де, аталарыңның оқымаған оқуын оқып, ыздиған адам бола қаласыңдар деді. Едіге жай уақытта қатты шамданар еді. Ауыр сөздермен екі есе жауап берер еді. Мүмкін өзін өзі ұстай алмай, балағаттап та жіберер еді. Бәлки, төбелесіп те қалар еді. Ал бүгін басқаша күн. Бүгін ешкіммен жанжалдасуға, ешкіммен байланысуға болмайды. Күлді де қойды.
Нервiң жұқа екен деді. Біздің бәрімізбен өстіп ұрсыса берсең нең қалады деді. Мен момын жігітпін, ал екінші біреу аузыңды қан жалатады деді. Әмиянынан бір буда ақша суырып, шофердің қолына бүктелмеген, шытырлап тұрған, жап-жаңа үш сомдық жасыл қағаз ұстатты. Аузыңа келгенді оттамай, тәртіп сақтағанда тура он сом беретін едім деп қойды. Өте көңілді отырды. Мол етіп заказ берді. Бір бөтелке шампан алғызды. Үш жүз грамм коньяк ішті. Бөксесі тоқ, кеудесі шалқақ, орылуын күтіп тұрған күзгі егін түстес қолаң сары шашты даяшы қызбен қалжыңдасты. Бүгін жұмыс аяғында есік алдында күтем деді. Күтпей-ақ қойыңыз деді қыз. Күтіп әуре болмаңыз деді. Сіз маған ұнап қалдыңыз деді Едіге. Мен күтем, егер өз еркіңізбен көнбесеңіз алып қашам деді. Сіз де маған ұнайсыз деді қыз. Бірақ бүгін жағдайы келмейді екен. Ертең болсын деді. Ертең уақытым болмайды деді Едіге. Бүрсігүні де, арғы күні де, келер айда да, келер жылы да. Бүгін ғана уақытым бар. Қыз қатты қиналды. Сәл ертерек келгенде бүгін болатын еді деді. Тым кеш келдіңіз.
Бүгіннен соң қалаған күніңізді сіздің еркіңізге бағыштайын деді. Өте өкінішті деді Едіге. Сіз маған бүгін ғана керек едіңіз деді. Бұған қыз ашуланыңқырап қалды. Мен де адаммын деді. Бүгін мүмкіндігім жоқ, әйтпесе сіз маған шын ұнайсыз деді. Бірақ одан соң бойын тартына сөйлесті. Едіге ішкен тамағы мен арақ-шарабы үшін толығымен, тіпті артығымен есептесті. Мен жай әзілдеп ем, соншама парықсыз қалжыңдарымды көтергеніңіз үшін рақмет деп, даяшыға ашылусыз қалған шампанды ұсынды. Уақа емес, мен сіздің жай қалжыңдап отырғаныңызды білдім дедi даяшы. Бұдан кейін де келіп тұрыңыз, қалаған асыңыз әзір, көп күтпейсіз – деді. Едіге осындай тамаша қызбен танысқан құрметіне тағы бір жүз грамм коньяк алдырып ішті. Екеуі бір-біріне риза боп, әрең айрылысты. Ресторанға қайта барғысы келді. Екі ойлы боп сәл тұрды. Ақыры, бірер жартылықты гастрономнан сатып алып, үйге апарып, Кенжекеңмен, Халелмен бөліп ішкен жөн деген тоқтамға келді. Арақ апарса, жемін де қоса алу керегі ойына түсті. Қазы-қарта дүкенде тұрмайды. Колбаса ғана бар. Соның бір килограмын алады.
Ішек-қарын, өкпе-бауырдан дайындалған елу тиындық жаман ливер колбаса емес, ең жоғары сапалы, жылқы етіне шошқа майын араластырып жасаған, түтінге ысталған төрт-бес сомдық жақсы колбаса. Екі килограмын, үш килограмын бір-ақ алады. Соған орай үш жартылық. Үш адамға үш жартылық – көп емес. Аз. Әлде төртеу алсам ба екен. Бірақ соның бәрін салып алып жүретін не торқалта, не сумкасы жоғы есіне түсті. Үйге барып әкелем деп ойлады ол. Жатақханаға барып үлкен торқалта әкелем. Ішіне бес килограмм колбаса, бес жартылық коньяк сиятын қанар сияқты үлкен сетка. Сосын арқалап үйге апарам. Сосын ішеміз. Рюмка, стақан атаулыны жиып қойып, тура шөлмектің аузынан ішеміз. Ішіміз кепкенше ішеміз. Несіне жетісіп ішем деп ойлады содан соң. Ненің қуанышына? Ненің құрметіне? Aha... Өзімнің махаббатымның жаназасына... махаббатымның жаназасына ішем. Жетісіне де, қырқына да, жылына да ішем. Мен қазір жылаймын деп ойлады Едіге. Мен қазір көшедегі жұртты тегіс өзіме қаратып, еңіреп жылаймын. Бірақ жыламады. Көңілі босамай қойды. Көзіндегі жас – мұз боп қатып қалған сияқты. Мен жылай алмаймын деп ойлады Едіге.
Өйткені мен өлікпін. Мен бүгін өлдім. Жұрт қауқиған денемді көріп, тірі деп ойлайды, ал мен – жансыз мүрдемін. Осы бүгін ғана өлдім. Арақ жайын, колбаса жайын ұмытып, анда-санда тротуардан шыға жаздап, толқи басып, жатақханаға қарай беттеді. Өзімен-өзі күбірлеп сөйлесіп бара жатты. Мен дүниедегі ең бақытсыз адаммын. Дүниедегі ең бақытсыз. Бірақ менен де бақытсыз адам бар. Бар... Білем... Көзім жетпейді, тек жүрегім ғана сезеді... анық сезеді. Бақытсыз. Оның аты... » Жатақхананың бұрышына ілінген екен. Өзімен өзі сөйлесіп келе жатқанын сонда ғана білді. Басын көтеріп, жан-жағына қарады. Бейсауат ешкім көрінбейді. Едіге былғаныш болмаса да, пальтосының омырау түймелерін ағытып, үсті-басын қақты, бас киімін түзеп киді. Галстугін жөндеді. Бөкебайын кеңірдектей, көтере орап, қайтадан түймеленді. Ештеңе болмағандай, ештеңе көрмегендей, салмақпен, мейлінше нық басуға тырысып, ішке енді. Бөлме есігі саңылаулана, жарым-жартылай ашық тұр. Кенжектің үйде бар болғаны. Бөтен кім ашпақ. Шынында да, Кенжектің қорылдаған дыбысы естілді. Және онысы қызық екен.
Екі рет қатты дем алады да, бір рет қор ете түседі. Өтірік ұйықтаған кішкене баланың ойыны тәрізді. Бөлме сол қараңғы қалпы шығар деп ойлады Едіге. Жарық болса да жақпас еді. Кенжек шам жарығында ұйықтай алмайтын. Оянып кетуі мүмкін. Сағатына қарап еді, он бірден кетіпті. Тықыр шығармауға, орындыққа, столға, не басқа бірдеңеге соқтығып қалмауға тырысып, мейлінше аңдап басты. Жайлап сырт киімін шешті. Пиджагін де, кәзекейін де сыпырды. Бәрін орын-орындарына жайғастырды. Стол басына кеп, шекесін қос қолдап ұстап, көзін жұмып, ұзақ отырды. Басы зырқ-зырқ етеді. Сірә, шайдан болар. Әжем марқұмның тәрбиесі. Бүгінгі арақ ішкенімді көрсе, құсадан екінші мәрте өлер еді. Оңбаймын ғой мен. Оңбаймын... » Тарс бүркеніп жатқан Кенжек көрпені қолымен серпи сырып тастап, бергі жақ бүйіріне аунап түсті. Оянып кеткен тәрізді. Тез-тез сөйлеп, тағы бірдеңелер айтты. Естімей қалдым, – деді Едіге. Бұл – Едігеге беймәлім математикалық терминдер мен әлдебір күрделі формулалардан құрылған ұзақ сөйлем еді. Едіге тегіс, ап-анық естіді, бірақ бәрібір ештеңе түсінген жоқ.
Басын көтеріп алды, – E-е... – деді содан соң. Сылқ етіп қайтадан жата кетті. Басым түсіп барады. Көзі қараңғылыққа үйреніп қалыпты. Кенжектің текшесін, өзінің текшесін кезек-кезек ақтарып, сипалап жүріп, босап қалған екі-үш шай қағазын ғана тапты. Оларды жыртып, бүктесіндерін жазып, қайыңнан сүт сауғандай, бір шөкім шайды әрең құрап алды. Шәугім өз орнында, есік жақ бұрыштағы, бір аяғы кеміс табуретканың астында тұр екен. Жоқтан-бардан жиған азғана шайын шәугімнің ішіне салды. Енді үстінен азғана ыстық су құйса, шай дайын болады. Әрине, аты ғана шай. Едігенің жүрегі зырқ ете түсті. Мастығы бірден тарап кеткендей. Жігіт денелі, басы қауқиған, ал қыз... қыз оның иығына маңдайын сүйеп, ұйықтап тұрған сияқты. Едіге қайта шығып кетудің ретін таба алмады. Буынын бекітуге, сыр бермеуге тырысты. Төр жаққа қарамастан, кранның құлағын салмағын сала, сүйене тұрып, солға қарай бұрады. Даусы оқыс шықты. Жетіп барып, құшақтай алғысы келді. Кенжек екеуі ». Тағы бірдеңе сұрамас па екен деп аз бөгелді. Бірақ Халел ештеңе сұрамады.
Халелмен аймаласып тұрған қыз жөнінде шайын алып, бөлмеге келген соң ғана ойлады. Зада емес, оның бойы аласа, әрі басқа жатақханада тұрады. Бәлки... Жоқ. Ақымақсың сен. Халел уақыт сұраған кезде қыз үстеріне бөтен адамның кіргенінен сескенгендей, жігіттің құшағынан аулақтай берген. Терезенің фонындағы сұлбасы әдемі екен. Тек бойы сәл ұзындау. Арқасында жуан бұрымы бар сияқты. Бәтия ғой! Бәтия... Бұл дүние не боп бара жатыр?! Қос ұялы текше ішін салдырата ақтарып, қырлы, қалың стақанды әрең тапты. Далаға төгіп алмайын деген қауіппен стақанды шәугімнің аузына апарып тұрып, шай құйды. Асып кетер деп, шамалы ғана ағызды. Аузым күймесін деп қорғаншақтап, ернінің ұшымен ғана ішті. Сол сәтінде-ақ стақанды тақ еткізіп стол үстіне қоя салды. Аузы күйген жоқ-ты. Мас адам да не ес бар. Шәугіміне ыстық су орнына суық су құйып әкепті. Ең ақырғы бір шөкім шай шығын боп кетті. Енді амал жоқ... Киімшең күйі төсегіне қисайды.
Қолын төбесіне қойып, терезеден түскен бозамық сәулемен алабажақтанып тұрған төбеге қарап жатып, өзі сияқты артынан ай сайын жүз теңгелеп ақша келмейтін, университетті қиыншылық, таршылық көріп жүріп үздік бітірген, енді аспирантураның алпыс сегіз сом стипендиясын алты жүз сомға балап ұстайтын, тіпті кейбір әріптестеріне қарыз беріп тұратын, жасынан жетім өссе де, жасы жиырманың бесеуіне келсе де әлі жеті жасар бала білетін қулық-сұмдықтың көбiнен бейхабар, өзі кандидат болуды орындалмас армандай көріп жүріп, біреуге докторлық диссертация әзірлеп берген Кенжек хақында ойлауға тырысты – ойлай алмады; ешқашан артық-ауыс сөз айтпайтын, шалыс қадам баспайтын, әрбір қимылы, әрбір ісі есептеулі, ештеңеге тарынбайтын, ештеңеден саспайтын, бойына Кенжек тәрізді үздік қабілет дарымаса да, болашақта тындырары көп, өзінің көгорай жиырма төрт жасында елудегі қарияның даналығына жеткен Халел туралы ойлауға тырысты – ойлай алмады; жақын көрген адамының бауырына оп-оңай еніп кететін жайдары, ашық, бойында жұртты өзіне үйіре тартып тұратын әлденедей сырлы леп бар, көздері танадай жалтыраған кішкене қара торы қыз Зада, алдына оқудан, ғылымнан басқа ешқандай мақсат қоймаған, тәңірі бойына әдемі өңнен басқаның бәрін аямай сыйлаған, ақсақалдардың тілімен айтқанда, еркек орнына жүре алатын, тіпті мен пәленмін дейтін еркектің жүзден тоқсан тоғызынан артық, өзі күні бүгінге дейін жастықтың бар қызығынан баз кешкен жандардың санатына қосып келген Бәтия, оның бұрын мүлде араласпайтын Халелмен әлгі тұрысы, Зада – Халел – Бәтия дейтін жаңадан құрылған үшбұрыш жөнінде ойлауға тырысты – ойлай алмады, мыйы жетпеді; өзі кітапханадан жиі көретін, он екі мүшесі түзу, ахал-теке тұқымдас жылқының ұзын сирақ, қаз мойын, арыс кеуде, сұлу айғырындай түр-тұлғасы келісті кез келген еркекпен құмарлық майданында шайқасуға құштар, мәңгі бақи соған қызмет көрсетуге құштар, тәжірибесінің кемдігінен әзірге мақсатына жете алмай жүрген бояубас сары қыз жөнiнде, күн сайын ауыр жұмыс соңынан кітапханаға келіп, үш-төрт сағат бойы « Вокруг света », « Курьер ЮНЕСКО », « Знание – сила » сияқты журналдарды, шетелдік авторлардың фантастикалық шығармаларын оқитын және осыны өз өмірінің мәнді бөлігіне айналдырған қасқабас, төртпақ жұмысшы жөнінде ойлауға тырысты – ойы тез таусылды, бұл араға да байыздамады; үнемі әлдебір ескі газет тігінділерін ақтарып, қайдағы жоқ кітаптарды оқып отыратын, үнемі бірдеңе жазып жататын, бірақ еш жерде аты да, заты да жоқ Күлдәрі шал хақында ойлады, оның жас шағы, ересек кезі, өмірі, күресі, кешегісі, бүгінгісі туралы қиялдады – басы шатысып кетті; тағы басқа да көп нәрсе ойлауға тырысты – пайымы, қиялы тұтқырланып қалғандай, ештеңе өндіре алмады; тек бір ғажабы, ақыл, ойын нендей іске салса да, көңіл құсын қай тарапқа жұмсаса да еш жерге байыздамай, бір нәрсеге, дәлірек айтсақ, бір адамға қайта айналып соға берді, ақыры тек соны ғана иеленіп, шырқ көбелек айналып тұрып алды, ол адамның, ол қыздың аты – Гүлшат еді.
Халел туралы ойласа, Гүлшат бәрiнiң Жаңа жыл кешінде қалай билегендері, Кенжек туралы ойласа, сол кеште оның өзіне қызыға қарағаны, Гүлшат үшеуінің бірге қалғаны, тост көтеріскендері, Бәтия туралы ойласа, оның қараңғы тұрмысхана бөлмесіне шай алуға келетіні, төр жақта құшақтасып, сүйісіп отырған Гүлшат екеуіне қарамауға тырысатыны, көкірегі қарс айрыла күрсінетіні, Зада туралы ойласа, оның таныса сала Гүлшатпен апалы-сіңілілі қыздардай шүйіркелесіп кеткені... қай тарапта, не жөнінде ойласа да Гүлшат, Гүлшат... Тіпті Күлдәрі шалдың да Гүлшатқа қатысы бар боп шықты. Мұныңыз жарамайды... » Әлі құлағында тұр. Ол – кеткен қыз. Тіпті кетпеген күннің өзінде менің еркектік намысым қайда... Кім болғаным сонша... Жоқ... Мүмкін емес! » Мүмкін еместігіне өзін сендірді. Әбден сендірді. Содан соң өзін өзі сөкті. Аямай, қатты сөкті. Ақымақсың деді. Қорқақсың деді. Егер жаңа қараңғы бөлмеде тұрған екеу – солар боп шықса, қайтер едің, жүрегің жарылып өле қалсаң жақсы ғой, буының қалтырап кетті – тұрған орныңда талып жығылатын едің, тамағыңа түйіртпек пайда бола қалды – жылап жіберетін едің, сөйтіп, тірідей масқара болатын едің деді.
Өліп кетпей, өле алмай мазаққа ұшырайтын едің деді. Бұдан былай өйтпе деп, өзін өзі бекітті. Бірақ қанша бекіткенімен, сенім жоқ-ты. Содан шошыды. Ақыры, ойламаған шешімге келді. Екеуін өзі тіленіп барып, алдын ала дайындалып барып көруі қажет. Жаман айтпай жақсы жоқ, өзі көзге түспей тұрып көруі қажет. Содан соң оңай болады. Содан соң күнде көрсе де қыңқ етпейді. Сағатына қарады. Он екіге он бес минут қалыпты. Бірінші этажда, сыртқы есіктің қарсы бетінде кең вестибюль бар-тын. Қолы бос студенттер, әрқайсысы бес адамға арналып, қатарластыра, бітеу жасалған ұзын-ұзын орындықтарға отырып, төр жақ бұрышқа, биік тұғыр үстіне қойылған үлкен телевизордан кешқұрым, жұмасына екі-үш рет концерт, кино көретін. Сенбі, не мейрам күндері орындықтар ысырылып, жан-жаққа қойылады, артықтары бір жақ қабырғаға үйіледі де, ортада, босаған ашық жерде би, сауық кештері өткізіледі. Ал қалған уақта шамы жағылмай, – үнемі, – үңірейе қарауытып, бос тұратын. Едіге бақылау пункті үшін ең қолайлы орын – сол ара деп тапты. Көйлекшең қалпы асығыс төмен түсті.
Вахтер Дариға шешей теріс қарап, есіктің ілгегін салып жатыр екен. Едіге қараңғы вестибюльге қойып кетті. Ең түкпіріне кеп отырды. Ол әбден жайғасқан кезде Дариға шешей де есікті бекітіп болып, өз орнына – босағадағы стол басына кеп отырды. Стол үстінде тұрған дөңгелек шылдырауық сағатты қолына алып, көзін сығырайта үңілді, содан соң қоңырауын бұрап, күбірлеп бірдеңе деді де, қайта орнына қойды. Едіге де сағатына қарады – есік ертерек жабылыпты, мерзімді уақытқа әлі де он шақты минут бар. Әйткенмен, кінә вахтердан емес: демiге тықылдайтын жуан сары сағат үнемі озып жүретін және бір қалыпты да озбайды, кейде үш минут, кейде бес минут, кейде тура он-он бес минут. Ескі сағаттың сырын жақсы білетін Едіге Гүлшатпен бірге шығарда үнемі босағаға аялдап, мінезі шәлкес шіркінді түзу жолға салып кететін. Дариға шешей сағатты қайтадан қолына алып, тағы да үңіле қарады. Содан соң столға қос қолдап сүйене, орнынан тұрды. Төңірегіне әлсіз сарғыш сәуле төккен стол шамы ғана қалды. Коридор ала көлеңке, ал вестибюль іші мүлде қараңғы боп кетті.
Ештеңе көре алмай қалармын деген қауіппен Едіге түкпірдегі інінен шығып, вестибюльдің орта тұсына қарай жылжыды. Әлденеге сүрініп жығылып қала жаздады, орындық тақтайы салдыр етті. Шаруасын жайғап, енді коридордың есікпен қапталдас қабырғасындағы терезе алдына қойылған диванға қарай беттеп бара жатқан Дариға шешей ештеңе естімеген тәрізді. Екі қолын бірдей артына қайыра, алақанының сыртымен белін басқан күйі, үйреншікті стол жанына аялдамастан төрге шықты да, көне диванды сақыр-сұқыр еткізіп отыра кетті. Содан соң білегін жастанып, бір жағына қисайды. Секунд өтпей есік қағылды. Көзін енді ғана жұма берген Дариға шешей диванды сықырлата орнынан тұрды. Терезенің төменгі жақ жартысын ғана бүркеген шолақ перденің шетін көтеріп, сыртқа қарады. Содан соң пимасын сүйрете басып барып, есікті ашты. Көңілдене күлісіп, дабыр-дұбыр сөйлесіп, аязбен бусанған бір топ қыз, жігіт кірді. Біреулері рақмет айтып жатыр, біреулері кешірім сұрады. Қыздар мен жігіттер тағы да көп-көп ғафу өтініп, дүркіресе жоғары көтерілді. Бүгінгі бітірген шаруасын қорытындылағандай, « Уф!.. » деп күрсінді. Галошын шешіп, пималы аяғымен диванға қайта қисайды. Бiржола ұйықтауға бет алғаны. Сол сәтінде тағы да есік қағылды.
Дариға шешей өзінің үйреншікті « үйбәй-ай, белім-айын » да айтқан жоқ, күрсінген де жоқ, бірақ бұл жолы амалсыздың күнінен әрең түрегелгені байқалатын. Әдетінше әуелі пердені көтеріп сыртқа қарады. Үңіліп, ұзақ тұрды. Содан соң құбыжық көргендей немесе өз көзіне өзі сенбегендей пердені тез түсіріп, ернін сылп еткізді. Өзінің қимыл-әрекетін сырттан бақылап отырған Едігені сезіп қалғандай, қараңғы вестибюль жаққа қадалып аз отырды. Содан кейін жаңағы қорқынышты елес тарады ма екен дегендей, пердені ақырын ашып, көзін қолымен көлегейлеп қайта қарады. Қарай сала, пердені шұғыл, қымтай жауып диванға сылқ отыра кетті. Сәл үнсіз отырған соң әлдене деп күбірледі де, диванды сықырлатпауға тырысып, қолымен тірей, ептеп, бір жамбасына қисайды. Аяғын да диванның үстіне жиып алды. Көзін жұмып, ұйықтаған бола қалды. Сырттағы адам вахтер ұйықтап қалды деді ме, әлде қақпаның оңайшылықпен ашылмасына көзі жетті ме, үміттене күтіп аз тұрған соң кенет есікті жұлқылай тартып, дүңкілдете қақты. Дыбыс күтіп, сәл бөгелді де қарды сықырлата басып, терезе алдына барды. Бір қалыпты, үздіксіз тықылдатты.
Дариға шешей көзін сығырайтып ашып, басын көтере бергендей қимыл жасады да, қайтадан жатты. Бірақ сырттағы адам тыным табар емес. Қатты ширыққан тәрізді, бірде к ə сектен, бірде әйнектен қатты-қатты, ұзақ қақты. Ақыры Дариға шешей шыдамады. Белін басып орнынан тұрды. Салдыратып ілгекті ағытты. Солар! Бердібек есіктен басын сұғар сұқпастан сөйлеп қоя берді. Тура бір сағат тұрдық. Үсіп қалдық! Ол шынында да дауыс көтерген жоқ-ты. Бірақ құлаққа айғайдан да ауыр тиетін үнмен, доңайбат көрсете сөйлеген. Біз он екіге үш минут қалғанда келдік. Сағатының сырын білетіндіктен, қазақша дауласуға шыдамай, орысшаға көшкені. Ещо 68 терезені қағасың. Сома сашол, штоли 69, жынды адам сияқты, сындыра жаздадың. Олай сөйлесуге қақыңыз жоқ! Сіздің бар міндетіңіз – уақытымен есікті ашып, жауып тұру. Сол үшін мемлекеттен ақша аласыз. Көзіңізді ашып қараңыз! Оқыған, білімге жетік адам ғой, тауып кетті. Жарты кластық та сауаты жоқ вахтер жолдас сөзден тосылып, ештеңе дей алмады. Едіге орнынан атып тұруға шақ қалған. Өзінің жасырын бақылау пунктінде отырғаны, көзге көрінуі оғаш екені есіне түсіп қана бөгелді.
Және Бердібектің аузынан шыққан сөздерді түгел естігенімен, оның зәрін жүйкесімен, толық сезінбеген – бар назары Гүлшатта еді. Сыртта ұзақ жүріп, есік алдында көп бөгеліп, тоңып қалған ба, әлде жаман вахтер кемпірдің қорлығына Бердібек сияқты ашулы ма – боп-боз. Есіктен кірген бетте жымиып күлгісі келген еді, бет-аузы илiкпеді. Ал көзі... Едіге бірде автобус аялдамасында қос жанарынан қатар айрылып, көз орнына шыны протез салдырған жасы жиырмалар шамасындағы ақ құба қазақ қызын көріп еді: тәкаппар, бойын өте тік ұстайды, кейде әлденеге жымиып қояды, бірақ мөлдіреп тұрған қап-қара көздерінде ешбір сәуле, ешқандай тіршілік белгісі жоқ, бір кезде сол арада болған қос жанардың орнына қойған мола тәрізді. Едіге Гүлшаттың көзін жарық дүниеден мақрұм қалған, онысын өзінен де, өзгеден де жасыруға тырысатын бейтаныс қыздың жасанды көздеріне ұқсатты. Иесінен бөлек, өз алдына дербес өмір сүріп жатқан мүше сияқты... Бердібек кәрі кемпірмен салғыласуға кіріскенде Гүлшат өзіне бұл әңгіменің мүлде қатысы жоқтай, әлдеқайда қимылсыз қадала қарап, сүлесоқ тұрған. Бәлки, ештеңе естімеген шығар, әлде бәрін де естіп, айызы қанып, іштей қостап тұрды ма, әйтеуір үндеген жоқ.
Тек Бердібек: « Көзіңізді ашып қараңыз » деген сәтте ғана селт ете түсті. Бердібекке бірдеңе айтайын деп оқтала бере, бөгеліп қалды. Жігітіне батпады ма, әлде жақын адамына дәл осы арада ескерту айтып жатуды орынсыз санады ма, Гүлшаттың сөзі Дариға шешейге ғана арналып шықты. Саған қояр кінәм жоқ. Тек... бар білгенің осы болса, жүре бер... Бетіңнен жарылқасын! Гүлшат Дариға шешейдің нақты не жайлы айтқанын ұқпағандай, селбірейіп үнсіз тұрып қалды. Еңбек адамының міндеті мен хақылары туралы заңды жақсы білетіндігінің арқасында вахтер жолдасты біржола жеңген соң-ақ кетуге беттеп тықырши бастаған, енді мүлде төзiмi таусылған Бердібек Гүлшатты қолтығынан алып, сүйрей жөнелмек еді. Гүлшат иінін жазып, қарын Бердібектің қолынан босатып алды. Бұған мән бермеген Бердібек екінші рет қолтықтамақ болғанда тағы сөйтті. Ызалы, шешімтал қарсылық емес. Үшінші мәртеде көне салатындай. Бірақ Бердібек үшінші қайтара талап жасамады. Екеуі үнсіз қалыпта жоғары беттеді. Гүлшат мына Бердібек деген жануарды шынымен-ақ ұнатты ма? Ұнатпаса киноға несіне шыққан, сағат түнгі он екіге дейін несіне серуендеген? Екеуі қанша жерге барды, қаншалық жақындасты?
Жаңағылары несі, жігіт әлі қызды қолтықтап жүрерлік дәрежеге жетпегені де, әлде бұл – жігіттің дөрекі мінезіне шамданудан туған минуттық қана өкпе ме? Не болды, не болмақ? Тиянақты ойға байыздамады. Сезінгендері, аңғарғандары, жорамалдары – тегіс бір-біріне қарама-қайшы, қым-қуыт еді. Ал мына құпия барлау онан әрмен шатыстырды. Алайда, біте қойғанына өзі де сенбейтін. Ең қиыны осы еді. Дариға шешейдің ұйықтауын, тағы біреулердің жай табуын күтіп, қараңғы вестибюльде ойға батып ұзақ отырды. Әдеттегідей, көкек айының бас кезінде Алматыда күн жылынған. Әйткенмен, көктем келді десіп, жеңілдене бастаған жұрт бірер апта өтпей, қалың киімдерін қайта киюге мәжбүр болды. Қайтадан қыс түскен. Және жұрт білетін қысқа ұқсамайтын, жауын-шашынсыз қыс еді. Жас өркен жасыл ұрпақ – көктемге орын берер алдында ақ сақалды ашушаң қария ақырғы рет зәр шашып, ақырғы рет өкімін жүргізіп, өзінің біржола, мәңгі бақи кетпейтінін, келер жылы қайта оралатынын ескертер еді.
Ең соңғы рет үскіріп, аяздатып, борандатып, сосын бойындағы бір кездегі жастық лебінің сарқындысы – ең соңғы қар, аппақ, таза, сұлу қалыңдықтың қымбат қамзолына қадалар ақ танадай әдемі, әрі үлкен, ұлпа түйіршікті ақша қармен жер бетін бүркер еді. Көңілі жайланғаннан кейін кәрі тулағын сүйретіп, сақалы тарамдана желбіреп, терістікке қарай үдере көше жөнелетін. Ал биылғы қыс ақсақал уағында орнын босатпағанымен қоймай, өзінің ең негізгі міндеттерінің бірі – кірлеген аспан көкті шуда бұлттарымен сылап, иіс-қоңыстана, мөлдір реңінен айрыла бастаған ауаға ұлпа мақта шашып, қар, қалың қар, қалыңы табылмаса, ырымсыз тастамай жұқа қар, әйтеуір қар жауғызуды, адамзат неше түрлі азапқа салып жатқан қара жерді тазартып, ақ көрпе, жаңа көрпе жабуды ұмытып кеткендей, ызғырық қара-суықтан басқа сый ұсынбады. Ал бұл – білген адамға сый емес, жаза еді.
Күн жылымықтанып барып, қайта суыған шақта, бір кезде таза, аппақ ұлпа боп жауып, екі-үш күн өтпей-ақ, ондаған завод, фабрика мұржаларынан будақтаған, мың сан мотордан шыққан ыс пен түтін бойына сіңіп, мезгілсіз кірлеген қар – мың сан дөңгелек салмағы, он мыңдаған аяқ табынан тепкі көре-көре өзінің табиғат берген бар қасиетінен айырылып, көкше мұзға айналған-ды. Ал адам аяғынан да, машина дөңгелегінен де таса жерлер – ағаштардың түбі, дуалдардың іргесіндегі бетін қоқым, кір басқан, асты одан да бетер үйінділер – бір кезде ауаны тазарта, көкіректі кеңейте, нәзік, ақ ұлпа түрінде жерге түскен қардың заманы өтіп, қартайған шағындағы қалпын елестететін. Қыс мерзімі біткен, көктем туатын шақ жеткен. Бірақ кәрі қыс сіресіп жатып алды, жас көктем оны күшпен ысырып, еріксіз итеріп тастайтындай шырай білдірмеді. Қыстың аяғы да емес, көктемнің басы да емес, не екі мезгіл алмасар шақтағы өліара емес, рәуішсіз, бей-берекет, берекесіз шақ еді.
Әйтеуір бір кезде осы қазымыр шалдың бұл өлкеден қоныс аударатыны, ақыры, түптің түбінде мазаң шақ орнайтыны, жер-көкті жаңартып, сұлу көктем келетіні, оның артынан жан иесі атаулыны жадыратып, жомарт жаз да шығатыны – қыс ортасындағыдай, сықырлаған аяз күндердегідей қатып-семіп тұрғанымен, терең іштегі әлдебір талшықтарына жан біте бастағаны аңғарылатын, бауыры қар мен мұздан арылған, қабықтары қабарыңқы, бұтақтары аспаннан өлімсіреп түскен болмашы сәулеге тарбита қол жайып, жылу бер бізге, жылу бер, қуаныш, күлкі әкел деп тәңірге мүнәжат ете мүлгіген зәулім ағаштардан, сол ағаш басына бір қонып, бір ұшып тынымсыз сайраған қараторғайлардан, түнге қарай трамбай, автобустар аз жүретін тыныш көшелердегі биік ағаштардың басына жапырлай қонатын, күнұзын бейберекет қарқылдап, қала үстінде қара құрым боп ұшып жүретін ұзақтар мен қарғалардан ғана танылар еді. Төрттағандап қанша сірескенімен, қуат тайған өткір тырнақтары берік тиянақ бола алмаған қыстың жер бетінен шегіншектей көшіп бара жатқаны, қанша именшек болғанымен, көктемнің де буыны бекіп, күшi толыса бастағаны анық сезілетін. Ақбас қыстың жанашыр серігі қара түн – тұтамдап қысқарып, көктемнің досы нұрлы күн қарыстап ұзарып бара жатты. Көп ұзамай күн мен түн теңесті.
Қараөзек шақ өліара кезең Едігеге өте ауыр тиді. Апталар бойы табандап архивте отырды. Талай теңді шешіп, талай дүниені ақтарды. Бұрын өзі білмеген, сезбеген көп жайлардың бетін ашты, бұрын байыздап ойламаған, немесе « е, ол белгілі нәрсе ғой » деп шоқытып өте беретін біраз мәселелердің түп негізін, ақиқат шындығын таныды. Бірақ бұл жайлардың бәрі де әдебиеттен тыс, өзі қарастырып жатқан тараптан мүлде шалғай еді. Әрине, Едіге Крылов мысалындағы, қоқыс арасынан дән іздеп жүріп, маржан тауып алған әтеш құсап, мұның қажеті қанша, осы да дүние ме деген жоқ. Дәл қазіргі сәтте өзі үшін мәнді көрінгенмен, өзге үшін маңызы шамалы, ешкімге абырой әпермейтін деректер екенін ұққан да қойған. Дүниенің бар жақсылық, жамандығын, бар қулық, сұмдығын, бар даналығын бойына жинап алып, қысқы тынымға жатқан аюша бұйығып ұйықтай беретін архив ақсақалдың ең басты қасиеті де осында ғой.
Едіге әзірге « Міне, пәлен қоймада мынандай асыл бар » деп, жұртқа белгісіз жайдың алғашқы жаршысы боп, атақ-даңқтың аз күндік алдамшы мұнарына бөленіп, жаны семірген жоқ, бірақ ол ну орман ішіндегі бұрын жан аяғы баспаған құпия сырлы соқпаққа түсіп, ақыры тірі пенде білмеген ғажайып сәулетті сарайға тап болған, « Симсим, ашыл » деген сөздің сырын ұққан адамның жан толқыныстарын бастан кешті. Бірақ мен солаймын, мен сондай нәрселерді білем деп жар салмады. Едіге үшін бар қызығы – тек білу ғана еді, қалғаны... қалғаны сәтті күні өзінен-өзі оратылып, аяғының астына түсері анық. Неғұрлым көбірек білген сайын, соғұрлым өзінің аз, өте аз білетініне, әлі ұғары, таныры өте көп, ниһаятсыз көп екеніне көзі жетті. Кей сәттерде өзін бейшара, дәрменсіз жан сезінетін. Әйткенмен ол осы азғана білімнің, ғылым мұхитымен салыстырғанда кішкене ғана көлшік, тіпті жаңбырдан соңғы іркінді су мөлшеріндей ғана білімнің өз тұстастарының ешқайсысында, жасы үлкен қарасақалдардың көбінде жоғын, талай өткелектен өткен ақсақалдардың өзінің арасында мұның бәріне жетік адамның аз екенін сезінді.
Осының өзі-ақ оның көкірегіне зор сенім орнатып, өзінің мықтылығына, шын берілсе, жан қия өмірін бағыштаса, үлкен істер тындыра алатынына күмән қалдырмаған. Бәлки, астамшылық ойдың бәрі де жай балалық желiк қана болар. Әйткенмен, Едіге осы бір күндерде сырттай тұйықталғанмен, іштей асқақтап, өз құнына шын көзі жетіп, шектен тыс тәкаппар кейіпке еніп еді. Соншама мол дүниені қазбалағанда дәл бүгінгі күні іске асар, өз тақырыбына тікелей қатысты мәз ештеңе тырнаққа ілінбеді. Бұрыннан белгілі жайлардың төңірегіндегі жекелеген деректер, бұрыннан белгілі деректерге сүйене отырып, жаңа пікір түюге, кейде, мүлде басқаша қорытынды шығаруға негіз беретін жанама мәліметтер. Тамшыдан теңіз құралады. Андан-мұндан жиналған саяқ деректер мен әуелде біріне-бірі байланыссыз тәрізді көрінген шашыранды ойлар бір арнаға тоғысып, тұтас бір дүниеге айналуға бет алды. Әйткенмен, осының бәрі күн жылы боп, жауын-шашын мол түссе, күз қайырын берсе, түбінде бітік астық шығар деп амалсыздан шаша салған тұқым тәрізді еді. Жаңбыр жаумай қойса ше? Жаз жылы болмаса ше? Күзде бұршақ соқса ше? Белгісізге үміт артқан өнiмiз еңбек.
Қайда барасың... Қайтіп жүзеге асырасың... Әлде мұрат... Әйтеуір аспирантурада оқыған соң, әйтеуір диссертация жазуға міндеттенген соң... ауырдың үстімен тарта бермек пе? Ең қауіпсіз, ең ұтымды тәсіл – ғылымға адасып келген шалағайлар мен жалбағайлар дәстүрі болғаны ма?.. Қанша айтқанмен, архив – уақыт өткізу жолындағы таптырмас әдіс еді. Ұзақ күнді ə йтеуір бірдеңемен алданып, қалайда аман-есен батыру қажетті. Бұл мақсат орындалды. Ең қиыны – түн боп шықты. Күні ұзақ елдерде өмір сүретін адамдар қандай бақытты. Күн ақыры қысқа болған соң жұмыс уақыты неге ұзартылмаған. Сағат таңертеңгі тоғызда әрең ашылған мекемелердің кешкі алтыда жабыла салатыны қалай. Жұмыс күні бітпесе ғой. Сонда алданыш табылар еді, сонда ойлануға уақыт қалмас еді. Бірақ жұмыс күні кешкі сағат алтыда бітеді. Кейде сегізде. Жатақханаға қайтуға тура келеді. Алда ұзақ, ұза-а-ақ, ұзақтығы он-он екі сағаттық емес, он-он екі тәуліктік қап-қараңғы түн, меңіреу түн тұрады.
Сол қараңғы, меңіреу түнмен, қиялыңды сан-саққа жетелейтін, неше түрлі қорқынышты, ғаламат елестерге толы, бойына дүлей күш, алапат апат сақтаған, көрдей қараңғы, мылқау, меңіреу түнмен оңаша, бірме-бір, бетпе-бет қаласың. Шыдап көр, он сағат емес, он тәуліктік ұзақ таңға. Кешқұрым міндетті түрде ресторанға барады. Айналы зал. Ішімдік жағын татпайды: өнімсіз болса да жұмыс істеп жүр, бабымнан шығып кетермін деп қорқады. Арнайы заказбен алдырған тәтті тағамдарын шетінен шұқылап жеп, лимонадын сораптап, түнеріп, үнсіз отырады да қояды. Екі сағат отырады, үш сағат отырады. Ақыры орын босату керек болады немесе ресторан жабылады. Амалсыз үйге қайтуға мәжбүр. Жатақханаға келісімен төсегіне жатып алып, кітап оқуға кірісетін. Прозалық шығармаларды сирек қолға алады. Өте ауыр. Бұрын оқылмаған романдар – қауіпті; кез келген бетінен, бір қалыпты терілген бейкүнә әріптердің астынан мина жарылуы мүмкін. Өзіне мәлімдерін оқу көңілсіз: ойына қай-қайдағыны түсіреді, ал жекелеген беттер мен тұтас тарауларын қалдырып оқыған дүниеде не құн қалмақ. Ең абзалы – поэзия. Классикалық поэзия. Жаның жеңілейіп, көңілің сергіп қалады.
Тек мұнда да сақтық керек. Алғашқы күндері-ақ бұрын өзі сүйіп, қызыға, рақаттана оқитын Гейне, Гете, Пушкиндердің әсем лирикаларының өзіне жайсыздау тиетінін байқады. Сәтсіз тәжірибені қайталамауға тырысты. Сол сақтығын берік ұстанып, Лермонтовқа түсті. Аттамалап оқыды. Оның есесіне таныс дүниелер болса да « Манфред », « Кайн », « Чайльд Гарольдқа » көбірек аялдады. Бұрын үш рет бажайлап оқыған, тең жарымына жуығын жатқа білетін « Фаустты » төртінші қайтара ежіктеп шықты. Петефиге біраз бөгелді. Ең соңында Мицкевичке тоқтады. Бірақ түні бойы, таң атқанша оқи бермейсің. Бір түн оқисың, екінші түнге шыдамайсың. Екі түн оқисың, үшінші түнге шыдамайсың. Адам – дүниедегі ең әлсіз мақлұқат. Он бес-он алты сағат өткенде, ары кетсе жиырма сағаттан аспай, қажыған дене демалыс тілейді. Көзден жанар, көкіректен қуат таяды. Дем алғың келмесе де, ықтиярына көнуге мәжбүрсің. Кітапты да, басқаны да жиып қойып, көрпеңді бүркенесің. Бірақ әбден шаршаған денеге, жұмыстан қажыған, ойдан қажыған денеге, аяқ, қолы салдырап қалған дәрменсіз денеге ұйқы келмейді. Құдайдан бір ақ нәрсе – тыным ғана тілейсің.
Әне келеді, міне келеді деп үміттеніп жатасың – келе қоймайды, мүлде келмейді, сенен біржола бет бұрған. Жатқан төсегің – табыт, өзің – мәйітсің, бірақ бәрібір ұйықтай алмайсың. Тұрып тағы кете алмайсың. Қап-қараңғы түн. Қайда бармақсың. Бір мәрте сенделіп, көше кезіп кетерсің, екі мәрте түні бойы қаңғып, сыртта жүрерсің. Үнемі өйте алмайсың ғой... Ақыры талығып барып таңғы сағат екіде, үште, төртте, кейде, тіпті бесте әрең көз іледі. Түс көрмейді. Бастығырылмайды. Тұяқ серіппей қатты ұйықтайды. Тек түннің қай мезгілінде көз ілмесін, таң бозармай, азанда, сағат алтыда ұйқысы ашылады. Көз жұмып, түйеқұсша тығылғанымен, ештеңе шықпайды. Өстіп жата бер, түрегеп отыр, киініп тұрып кет – өз қалауың, тек ұйықтауға ғана ерік жоқ. Мұны нақты тәжірибе жүзінде таныған Едіге енді ұйықтауға тырыспайтын да. Оның алдында кезекті қиындық – архив ашылатын таңертеңгі тоғызға дейінгі үш сағат, аттай үш сағат уақытты қалай өткізу мәселесі тұрады. Айға татыр күндер, жылға татыр апталар өстіп азап үстінде баяу сырғып өтіп жатты. Жақын туысын кездестіргендей қуанып қалған.
Адам бақытты шақтарында танысып, біліскен кездейсоқ жандардың өзін кейін сол күндердің көзіне балап, ежеттес сырласындай көреді екен, сағынады екен ғой. Қол беріп амандасты, құшақтай алып, бетінен сүюге шақ қалды. Күлдәрі де тарам-тарам сүйектері анық сезілетін арық, үлкен қолымен Едігенің нәзік, ұзын саусақтарын қатты қысып, қайта-қайта сілкіп амандасты. Әйткенмен, жақында кітапханаға да барам... Уақыт жетпей... – Сізді көп күттім, – деді Күлдәрi қолма-қол салмақтана қалып. Ұзақ әңгіме. Амал жоқ, уақытыңыз тар болса бөгемейін. Мойны салбырап, үстінен түспейтін көнетоз қоңыр пальтосының етегі шұбатылып, кетуге беттеді. Күлдәрі басын қалт көтерді. Әп-сәтте түсі суи қалды. Құдайға шүкір, өкімет пен партияға рақмет, мен – пенсия алатын, заңды демалыста жүрген адаммын. Мүмкін, пенсиясы бес-он сом ғана деп ойларсыз. Қателесесіз, Жас ғалым жолдас. Дүниеде әділдіктен күшті не бар, стажым толық қалпына келтірілді, бір өзімнің емес, өзімдей екі-үш кісінің ас-суына молынан жетерлік. Вот так!?
Наразылық петициясын жариялап біткен бетте қолын бір-ақ сілтеп, жүре бермек еді, ақсақалдың күтпеген жерден қатты шамданғанына абыржып қалған Едіге оны иығынан құшақтай алып, жібермей қойды. Көшеде тұрып қалай айтасыз. Жайлы, жылы жерге отырсақ деп ем. Оған рестораннан қолайлы орын жоқ. Бірақ мен бәрібір бармаймын. Алғашқы мезірет жасы үлкен ағадан болуға керек. Ал мен бүгін сіздің кездесетініңізді білмей... нетiп... ақшасыз шығып ем. Айып етпеңіз. Бүгін сізді қонаққа жасы кіші ініңіз апарсын. Ертеңгісін тағы көре жатармыз. Менің костюмімнің материалы бұдан әлдеқайда нашар. Күлдәрі үнсіз басын шайқады. Ондағылардың бәрі мені таниды. Жүріңіз енді. Күнде кешкісін осы уақытта сол арадан тамақ ішуші ем. Менің денсаулығыма зиян келмесін десеңіз, көп ойланбаңыз. Ресторанға келіп, жайғасып отырғаннан соң да тартыншақтай берді. Әуелде арасан суын ғана ішпек болды. Содан соң екі стақан шайдан артыққа бастады. Біраз үгіттен кейін салатқа ғана көнді.
Әйткенмен, өздері келген бетте « Добрый вечер, Эдгар! » 71 – деп күліп қарсы алған, тізеден сынық сүйем жоғары, тар юбкасы бойына әзәзіл көрік беріп тұрған, ақ дастарқанды дөңгелек стол үстіне бірде салфетка, бірде қасық, бірде пышақ пен шанышқы қойып, лыпып жүрген тығыршықтай сары қыздың лебі жеңді ме, қайтсем де молырақ тағам алдырам деп табандап отырып алған Едігенің пысы басты ма, арақ-шараптан басқаның бәріне келісті. Едіге өзіне ғана жүз елу грамм армян коньягіне заказ берді. Сіз, әрине, білмейсіз, менің кейбір, біздің қоғамға жат элементтердің жаласымен творчестводан шеттеп, аз-маз қиыншылыққа ұшыраған кезім де болған... – Сөзіңіз аузыңызда, айып етпеңіз, – деді Едіге. Жаңа ғана тығыны ашылған шөлмектен Күлдәрінің фужеріне арасан суын құйды. Өзінің рюмкасын кішкене графиннің түбіндегі, электр жарығымен шағылысып, мөлдіреп тұрған қызыл күрең коньякқа толтырды. Сіздердің де сондай бұралаңы мол өткелектен өтіп шыққандарыңыз теріс болмас еді... Бірақ бұл арада менің айтпағым басқа. Мен – творчество адамымын. Халыққа, қазіргі коммунизм орнатып жатқан жасампаз жұртқа қаламмен қызмет көрсетуге тиіс адаммын. Сонда мен не жөнінде жазбақпын?
Әлгі өзім шет жағасын көрген көлеңкелі жайлар туралы ма? Жоқ, кешіріңіз. Өтті, кетті. Оны қоқырсытып қажеті қанша. Осы мен сияқты біреу « Иван Ивановичтің бірдеңесі » деп жазыпты. Оқыдым. Қай-қайдағыны еске түсірді. Сөз емес. Одан да сорақысын көргеміз. Бірақ сондай типтік емес жайыттардың бәрін қазбалап, қағаз бетіне тізе беруге бола ма? Өстіп натурализмге ұрынуға бола ма? Болмайды ғой. Ал сол өлексе шығарманы біреулер сонша мадақтады. Дұрыс емес. Енді ептеп сынай бастады. Дұрыс емес. Қатты сынау керек. Аямай сынау керек. Терісін сыпырып алу керек! Тұра тұрыңыз, тұра тұрыңыз! Менің айтайын дегенім тағы да бұл емес. Мен – творчество адамымын. Яғни жазатын адаммын. Жазатын адам екенсің, яғни жазушысың. Ал жазушы – халықтың ары дейді. Сонда әлгі неме де халықтың ары ма? Жоқ, кешіріңіз. Сол Иван Иванович құсап мен де шатып-бұтып жаза алам. Оның көргенін мен де көрдім. Мүмкін, бұл салада мен өмірді одан артығырақ білетін шығармын. Артығырақ білем. Оған күмән жоқ.
Кез келген елін, халқын сатқан сұмға трибуна бере беруге бола ма? Болмайды ғой!! Сіз дәулетті, зиялы семьяда тәрбие алып, бұла, ерке өскенмен, көп нәрсені түсінетін, ойлы жігіт екеніңізді мен кітапханада жүргенде байқадым. Сіз көп оқисыз, көп білесіз, ал енді айта қойыңызшы. Көне гректер өз заманының шежіресі « Илиада » мен « Одиссеяны » қалдырды. Фердауси « Шахнаманы » жазып, бүкіл парсы тарихының энциклопедиясы дерлік ұлы шығарма тудырды. Дантені, Сервантесті, Толстойды алыңыз. Әрқайсысы өзі өмір сүрген кезеңдердің шежіресін тастап кетті. Біз оларды бағалаймыз, еңбектеріне бас иеміз. Рас қой? Ал солар өмір сүрген заманнан жиренеміз. Қиын заман болған, ауыр заман болған. Сол тар заманның өзінде сондай ұлы шығармалар жазылыпты. Рас қой? Ал бүгін неге жоқ сондай туындылар? Біздің ұлы заманымыз, Октябрьден соңғы бақытты дәуір жайлы неге ғаламат шығармалар жоқ? Тұра тұрыңыз, тұра тұрыңыз. Не айтатыныңызды білем. Таласпаймын. Тәп-тәуір дүниелер. Бірақ Октябрьден соңғы қырық бес жыл бес жарым ай өміріміз бұл шығармаларда толық қамтылмаған ғой!.. Қарттың қалжыңы ма, шыны ма, біле алмаған.
Шатыстырып отырған мен емес, терең мағыналы сөздерімді толық ұғуға ақыл-ой дәрежеңіз жетпей отырған өзіңіз. Асыра сілтеңкіреп кеткенін жас ғалым Эдуард жолдастың райынан байқап қалса керек, қызбай, дабырламай, салмақпен сөйлеуге тырысқаны сонша, даусы сыбырлап әрең естілді. Жан қиып, бел байлап кіріспейінше, бұл іс өз мұратын таппайды. Содан соң тамағын кенеді де, өзінің әдепкі даусына көшті. Мен – Күлән ақын. Жан-жағына қоқилана қарап қойды. Едігенің қолынан шанышқысы түсіп кете жаздады. Аңыра таңырқағаны сондай, екі қолын қайда коярға білмей абдырап с ə л отырды да, ақыры графин түбінде қалған азғана коньякты рюмкаға сар еткізіп құя сала, Күлән ақынмен соғыстыруды ұмытқан бойы бір-ақ қақты. Мүмкіндік болмады. Содан соң жұмыстан қол тимеді. Ақыры, пенсияға шыққан соң шындап қолға алдым. Әуелде еңбегімді қырық жылдық қарсаңында бітірмек едім. Үлгере алмадым. Соның өзі жақсы болды. Жаңа мақсат, жаңа жоспар туды. Кітап композициялық жағынан да мүлде жаңаша құрылды. Менің мақсатым – осы заманның толыққанды шежіресін жасау, жарты ғасыр ішінде еліміздің басынан өткен ұлы оқиғалар, қол жеткен үлкен табыстарды тегіс қамтып, жыр жолына түсіру.
Бұл үшін мен поэзиядағы көне дәстүрді атомдық ғасырда қол жеткен жаңалықтармен ұштастыру қажет деп таптым. Сөйтіп, ескі шығыс ақындарының « нәзира » дейтін салтына жүгіндім. Мен өз эпопеямды « Хамса » атамақпын. Ұғып отырмысың? Менің « Хамсамның » Низами, Науаи, Физули, Хысрау және басқа ақындардың « Хамсаларынан бір сапалық айырмашылығы – шығарма арқауы – көне заман күйін шертетін Ескендір Зұлқарнайын, Ләйлі-Мәжнүн деген сияқты кәкір-шүкір емес, бүгінгі күн, өзіміз өмір сүріп, қызығын көзбен көріп отырған осы заман һәм осы бақытты заманды туғызған революционер большевиктер, біздің гүлденген, шат өмірімізді кеудесін оққа төсеп, қаскөй жаудан аман-есен қорғап қалған майдан ерлері және нұрлы болашақты өз қолдарымен орнатып жатқан жасампаз замандастарымыз. Ал осының бәрі ұлы тақырыптар емес пе, бұдан артық не туралы жазбақ керек? Олай емес деп көрші, қане? Менің сөзімді қате деп көрші? Тағы да бірер рюмка тілеп, графиніне жармасты – түбінде бірнеше тамшы ғана қалған екен. Даяшы қызды іздеп, жан-жағына қаранып еді, көзіне түсе қоймады. Бес кітап. Мен өзімнің ұлы эпопеямды бес кітапқа бөліп жазам. Егер бұл – формализмге ұрынушылық деп ойласаңыз қателесесіз.
Мұнда ондай жат ағымның иісі де жоқ. Бұл – мазмұнға сай табылған құрылым. Әрине, менің басты қаруым – социалистік реализм. Ал бес кітапқа бөлу – сыртқы пішіні ғана. Түрі ұлттық деген ұғым осыдан кеп шығады. Және эпопеяны беске бөлуді тарихтың өзі қалап тұрғандай. Менің эпопеям 1917 жылдан 1967 жылға дейінгі аралықты, яғни, Октябрьден соңғы елу жылды қамтиды. Байқап отырмысыз, бес кітап – елу жыл. Әр кітапқа он жылдан. Бірінші кітап – он жетінші жылдан жиырма жетінші жылға дейінгі аралық: революция, азамат соғысы, тап жауларын талқандау; екінші кітап – жиырма жетінші жылдан отыз жетінші жылға дейінгі аралық: тап жауларын біржола құрту, колхоз құрылысының жеңуі, алғашқы бесжылдықтар; үшінші кітап – отыз жетінші жылдан қырық жетінші жылға дейінгі аралық: ішкі және сыртқы жауларға қарсы күрес, халық шаруашылығын қалпына келтіру; келесі онжылдыққа арналған бөлім – атом кітабы, ең соңғы, 1957 жылдан алда тұрған 1967 жылға дейінгі аралықтағы онжылдықты қамтитын кітап – космос, коммунизм кітабы аталмақ.
Осындай ұлы тақырып маған ұлы талап жүктеді һәм мен сол ұлы талаптың үддесінен шығу үшін бар күш-жігерімді аямай, күн-түн демей тынымсыз еңбек етудемін. Мен – көкірек керуді, мақтануды білмейтін, өте қарапайым адаммын, бірақ өзімді толғантып жүрген осы шығарманың озық туынды екеніне күмәнданбаймын. Өйткені аса жауапты тақырып менің алдыма осындай зор міндет қойып отыр. Бұл арада мәселе, тіпті ақындық талантта да... – Ол жағынан қам жемеңіз, – деді Күлдәрі Едігенің сөзін бөліп. Оның үстіне ұлы тақырыптың өзі қиялыма қанат бітірді. Ал сен қайдағы жоқты айтып, мені мақсатымнан айнытпақсың. Өстіп кеп идеясыздыққа ұрынасыңдар. Миыңмен ойлап көрсең, менің осындай үлкен тақырыпты қолға алғанымның өзі неге тұрады! Біле білсең, жарқын заманымыздың көкейкесті мәселелерін өршіл үнмен жырлап жүрген Күлән ақын кім, « Ем таба алмай, от жалындай, толды қайғы кеудеге », деп күңіреніп, пессимистік сарындарға берілген Абай кім?! Едіге өзінің қолы қалтырай бастағанын аңғарды. Күлдәріге айтар жауап сан қилы, тіпті көп еді. Бірақ Едігенің мына жуастан шыққан жуанға – өзгеше лепес, одағай мінезге таңырқағаны сонша, тіліне соның ешқайсысы да оралмады.
Аузын ашса болды, бет қайтаратындай ауыр-ауыр сөздерге баратынын сезді. Алдында отырған адамның ақсақалдығы, әрі өзінің қонағы екені есіне түсіп әрең тоқтады. Үнсіз түнеріп аз отырды. Бойымды әбден билеп алдым-ау деген шақта ғана басын көтеріп, Күлдәрінің бетіне тік қарады: орындық арқалығына шалқайып, өзіне-өзі риза, көңілі тоқ ішінде оң жақ қолының саусақтарымен, пианино тартқандай, стол үстін тынымсыз тықылдатып, мойнын сәл қисайта, төбеге қарап отыр екен. Мені түртпектеп, ызаландырып сөйлетіп, құпия сырымды біліп алмақсың ғой! Оныңнан ештеңе шықпайды... – Кенет қабағын түйіп, салмақтана қалды. Үшінші кітаптың бас жағында бірер тараудың орны кем, әйткенмен, ол кітапты да тәмам деуге хақым бар. Ал бесінші кітаптың алғашқы тараулары ғана жазылды. Бес кітапқа тепе-тең – он мың жолдан бөлінген. Әр кітаптың өз прологі, өз эпилогі бар. Ал бес кітап тұтас алғанда, көне шығыс үлгісіндегі арнау – « Оқушыға сәлеммен ашылып, үлкен философиялық түйінге құрылған оқушымен қоштасу » жырымен аяқталмақ. Басқаны былай қойғанда, менің эпопеямның композициялық құрылысының өзінің қаншалық күрделі екенін аңғарып отырған шығарсыз.
Бұл мәліметтердің бәрін мен сізге жасы кіші болса да жаны жақын дос көріп айтып отырмын. Тісіңізден шығармассыз деп сенем. Журналистердің құлағына шалынып қап жүрмесін. Енді жеті мың төрт жүз он тоғыз жолы қалды. Алпыс жетінші жылға дейін әбден үлгерем. Жұртшылық тарапынан зор қолдау табарым күмәнсіз. Тек кезеңі келгенге дейін құпия сақтау қажет. Сізден соны қатты өтінем. Бірақ қартайды, тұғырынан тайғалы тұр деп ойламаңыз. Менің бабам тоқсан екісінде серке тартқан екен. Оған күмәнім жоқ, – деді Едіге. Сол үшін құр жан қинамай, осының бәрін қойсаңыз қайтеді? Замана келбеті танылатын нақты цифрлар мен фактілер жинақталған ескілі-жаңалы кітаптарды, газет-журнал тігінділерін ақтару қажет. Қинайтыны рас. Бірақ еңбекке татиды. Оған күмәнім жоқ. Бірақ сіз – ақын емессіз. Ақын емессіз. Бұл да күмәнсіз нәрсе. Күлдәрі біреу астынан біз сұғып алғандай, шоршып атып тұрып, қайта отырды. Сөзіңізді қайтып алыңыз. Менің ақындық, әдебиетшілік намысыма тимеңіз. Едіге басын изеді. Жазғанымды оқымай, көрмей тұрып ақын емессің, әдебиеттің маңынан аулақ жүр деп зекуге хақыңыз жоқ! Алғашқыдай емес, басылып қапты. Қарсылығыңыз жоқ па?
Күлдәрi қатуланып орнынан тұрды. Иығын қомдап екі-үш рет жөткірініп алды. Содан соң жанары тозған кәрі көздерін қиырдағы әлдебір нүктеге қадап, тамырлары көкпеңбек, білеу-білеу, тарамысты арық жұдырығын көкке көтере сілтей, тақпақтап кетті. Гагарин, Титов пенен космонавтар, Айға ұшып, күнге жетіп, алау құшқан... Әлде жаңылып, қапелімде бұдан арғы шумақты ұмытты ма, әлде өлеңнің екпінді, серпінді алғашқы жолдары тыңдаушысына қаншалық әсер еткенін білгісі келді ме, Күлдәрі Едігеге қарап, мақұлдау, қостау күткендей бөгеліп тұрып қалды. Дауласа кетер, жағаласа кетер деп ойлаған. Күлдәрі ләм-мим демеді. Оқ тигендей, бүктеліп, сылқ етіп отыра кетті. Қолына шанышқысын алып, суып қалған тамағынан бір-екі іліп аузына салды. Беріден қайырайын... Тыңдаңыз. Заманыңыз алға ұшсын. Бекер дей алмаймын. Дұрыс. Ал жерден асып, Марс, Венераға, яғни қазақша айтсақ, Шағырма жұлдыз бен Шолпанға барып түскен кім? Егер сезім тілі поэзияда бәрі бадырайып, көзге көрініп тұрсын десеңіз, Марс, Венераға барып түскен – Гагарин, Титов сияқты космонавтардың өздері деп ұғыңыз, образды түрде, әрине. Күлдәрi қарсылықты біржола тоқтатты.
Екі қолын алдына алып, қатты тоңған адамдай, бүрсиіп отырды. Мойны құнысып, кеудесі ішке кіріп, шүйкедей боп қалды. Әйткенмен, бұл көрініс ұзаққа созылмады. Кенет есіне бірдеңе түскендей, орнынан жұлқына тұрды. Екі қалтасын ақтарып, бір уыс қара бақыр алды. Күбірлеп санай бастады. Официантка! Күлдәрі қасына келген даяшы қыздың алақанын өз қолымен жазып, сау еткізіп бар тиынды төге салды да, Едігенің басынан асыра қарап: – Қазақ атамыз қонағын бұлай сыйламаған, Эдуард жолдас! Сіз оған қатты ұнап қалдыңыз. Я же пока еще не понимаю ваш язык 73. Өзін дұрыс ұстамағанын, Күлдәрімен басқаша сөйлесу керегін білмеген жоқ. Бірақ ол өзінің түңілсін, сол түңіліс нәтижесінде туған толқынысын билей алмаған. Таңның атысынан түн ортасына дейін тесіліп кітапханада отыратын, өңі солғын, киімі жадау ақбас шалды не түрлі романтикалық, трагедиялық бейнеге бөледі емес пе. Ақыры, міне... Сыртынан сүйеніш тұтып жүрген асқар ағасы, жан сыры ортақ тілектес досы өлгендей, көңілі құлазып, жетімсіреп қалды. Әркім өз жұмысында. Әркім өз қамымен. Біреулердің архивте, біреулердің кітапханада, енді біреулердің үнемі лабораторияда отыруына тура келеді.
Әркімнің өз мезгілі бар: бірі ерте шығып, ерте қайтады, бірі кеш шығып, кеш қайтады, енді біреулері жатақханаға тек қoнaлқаға, жеті-сегіз сағат ұйықтап, тынығып алуға ғана келеді. Айлар, апталар бойы кімнің қайда, не бітіріп жүргенін сол адамдардың өздерінен басқа ешкім білмес еді. Алда-жалда коридорда кездесе қалса, тілдеспей, бас изесіп қана өте шығысатын. Келешек күннен үмітті, бойларында күштері қайнап тұрған, мезгілінен бұрын марқайған, тоқталған, дені жиырма екі мен жиырма бес аралығындағы жігіттер мен қыздардың бөтен, дүниауи шаруаларды ойлауға, күйкі, күйбең тірлікке берілуге шынында да уақыттары жетпейтін. Аз істеп, көп демалатын, басқа жұрттың, өздерінен білімі де, қабылеті де артық жұрттың айлар, жылдар бойғы тынымсыз еңбек нәтижесінде ғана қолы жетер атақ, дәрежесін әрненің басын бір шалып, шамалы ғана шаруа жасап, оп-оңай қолға түсіруді ойлайтын жандар да жоқ емес-ті. Бірақ олардың түбінде үлкен түсім беретін өнімсіз іс-әрекеттерін аңдап, талдап жатуға ешкімнің мұрсаты жоқ-ты, олар да көз майын тауысып, мый кептірген ізденімпаз, тынымсыз жұрт қатарында, жақсы атақты ұлы дүрмек ішінде жүре берер еді.
Едіге онсыз да сирек кездесетін әріптестерін соңғы кезде мүлде көрмеуге тырысатын. Бұрынғыдан да тұйықтана, бұрынғыдан да тәкаппарлана түсті. Қарсы ұшырасқан адамның басынан асыра қарайтын, сөйлескісі, біліскісі келмейтін шырай танытатын, ал анау ештеңе аңғармай бөгесе, әлдене айтып келе жатса, сөзін тыңдамастан өз бетімен жүре беретін. Осының нәтижесінде, бұрын да мінезі жақсы аталмайтын, марлат саналатын Едігені тамыр-таныстарының бәрі мүлде жек көріп кетті. Ал шындығында, жас жігіттің бұл кепке түсуі – асқақтық, тентектік, иә ешкімді менсінбеушілік нәтижесі емес-ті. Оның бойында жұрттың бәрінен именетін қорғаншақ мінез пайда болған. Жылы сөйлесіп, жақын жіберсе, кез келген адам ішінде не жатқанын оқып қоятындай, оқи сала бетіне қарап, саусағымен нұқып тұрып қарқ-қарқ күлетіндей, сол күлкіден аспан айрылып, жер қопарылатындай, өзінің де жүрегі жарылардай, есінен танардай көрінетін де тұратын. Әйткенмен де, ол өзінің екі адамнан ерекше сескенетінін аңдаған. Бірі – Бердібек, екіншісі – Халел. Сырттай қанша сыр бермегенімен де, қанша дүрдигенімен де Бердібек – оның жігіттiк намысын аяққа басқан жан: тапа-тал түсте өліп-өшіп сүйген қызын тартып алды, мұның есесі екі дүниеде қайтпайды.
Үнемі жіті ойлап, жұрт көңіліндегіні дәл танитын Халел анда-санда үстірт көріссе де, солай болды, сөйтіп жүрмін деп ешкімге шағынбаса да, мұның жан күйзелісінен хабардар екені анық. Сөйтіп, екеуі де Едігенің жеті құлып астында ұстауға тырысатын ішкі жан сарайына рұқсатсыз кірген қарақшы, ұрылар боп шықты, ал адам өзінің әлсіз жақтарын білетін досының өзін жанымен сүймек емес, ондай кісілерге тек қауіп аралас сезікпен ғана қарамақ. Ал Кенжек ше? Едіге бірге тұратын, өзін басқа жігіттерден гөрі жақсырақ білуге тиіс Кенжекті мүлде санатқа қоспайтын. Сол Кенжек оны қатты таңырқатты. Көшеде қалың нөпiр арасында ұзағырақ жүруге тырысатын, оңаша қалудан, әсіресе жақсы таныс адамдармен бетпе-бет келуден қашқалақтайтын Едіге жатақханаға әмсе кеш оралатын. Ол келгенде Кенжек үнемі бүркеніп, жатып қалған боп шығады, ал Едіге таң бозынан көтерілгенде әлі ұйқыдан тұрмайды. Сөйтіп, бір бөлмеде жатса да, көптен көрiспеген. Әдеттегіден де кеш қайтқан Едіге бұл жолы Кенжектің ə зір ұйқыға көміле қоймағанын есікті ашпай тұрып, сырттан-ақ білді.
Едіге ішке кірген соң да екі қолын қалтасына салған күйі, – костюмін де шешпепті, – аяғын адымдай, тақ-тұқ басып, қуықтай тар, ұзыншақ бөлме ішінде ілгерінді-кейінді сенделіп жүре берді. Едігенің сәлемін алмады, бетіне қадала, түйіле қарады да қойды. Әлдебір күрделі математикалық есептің шешуін таба алмай сергелдеңге түскендей. Едіге оған назар аудармауға тырысып, киімін асықпай, саспай шешініп, төсекке жатуға ыңғайланған. Кенжек кеудесіне жиылған ызасы бұрқ етіп сыртқа шыққандай, кенет еденді қатты тебініп, бөлменің қақ ортасында талтая тұрып қалды. Абдыраған, жаншылған жанның әуезі. Едіге төсегіне жатты. Бірақ өзінің ұйықтағысы келгеннен емес, шаршағаннан ғана қисайғанын, досының әңгімесін тыңдауға әзір екенін білдіріп, жастығын ілгерлете салып, екі қолын айқастыра желкесіне қойып, басын көтере жатқан. Өндірдік пе, өндірмедік пе, әйтеуір тырбанып жұмыс істедік. Тек қыстыкүнгідей... – Кенжеке, қойсақ қайтеді осы әңгімені, – деді Едіге. Жарасының аузын тырнай бастаған досына ренішін жасыра алмады. Едігенің аяқ жағына, төсекке келіп отырды. Бұларыңның дұрыс емесін де білем. Сол себепті де сауық кешін өткізейік деймін. Қыстыкүнгі құрамда. Түсін.
Бұл – мүмкін емес. Кенжек отырған орнынан тұрып, сағат тілінше, қайтадан ерсілі-қарсылы шайқатылып жүре бастады. Әйткенмен көп ұзамай жүрісін тоқтатып, қайта кеп отырды. Ол да мүмкін емес деген. Менімше, екеуің де ақымақсың. Мен бәлки, шынында да ақымақ болармын. Халел бір қызды екіншісіне айырбастады демексің ғой. Жоқ. Екеуің де ақымақсың. Ақыл-парасаты мол, жүйке тамыры берік жігіт, студент Заданы тастап, аспирант Бәтияға көшсе іштей есебі бар шығар. Сен – адал адамсың. Мөлшерден тыс адалсың... – Егер осы айтқаның рас болса, сол адалдардың ақырғы тұяғы мен емес шығармын. Мен оны қатты бағалаймын. Әлі доктор да, профессор да болады. Халелден бұрын болады. Әрине, әйелдер... ой, ондай қыздар өте қажет. Мен оны жек көреді екен деп ойлама. Керісінше. Бірақ махаббат деген қайда? Халел оны сүймейді. Баяғыдан бері не бітірген... Ертең тағы біреумен кетеді. Обал емес пе. Кімге... Задаға... Қандай қыз еді... Мінезін айтсаңшы... – Мүмкін, Заданың өзі Халелден жерiген шығар. Мен өзім көрдім.
Көрдім ғой, талай рет Халелді іздеп келгенін. Зададан артық қыз таба алмайсың дедім. Онымен қоймай: « Мен Заданы қатты ұнатып ем » дегенін қайтерсің. Мен қояр да қоймаған соң ақыры ашуланды. Содан шығып отырған үстіме сен келдің. Мен әлгі сөзді ести салысымен кете берді деп ойлама. Қарқылдап күле жаздадым. Аяп кеттім. Жақсы көретіні рас екен. Бірақ сылтауының сиқын қарашы: « Менен бұрын басқа бір жігітпен жүріпті ». Халел мен Зада көктем шыға үйленбек болатын. Сөздері берік тәрізді еді. Едіге танысқандарына бес-алты ай жаңа толса да мінезіне тәнті Халелде бөтен ой бар деп білмеген. Кенжектің арғы жағын аңдамай, үстірт түсінген, бірақ естігенін өзіне сөзбе-сөз жеткізген әңгімесінен соң, Халелдің құлай сүймегенмен, жақсы көретін, біржола қосылуға лайық санап жүрген қызынан күтпеген жерден жери қалған сырын ұққандай. Халелдің қаперінде ештеңе жоқ Заданы әлдеқайдағы бір құпия кешке апармақ боп ерте алып кеткені, басы зеңгіп, ұйықтағысы келген Кенжекке бос тұрған бөлменің кілтін бермегені есіне түсті. Халел қызға салқын тартқанымен, барып жүрді-ау деймін. Сосын ғайыптан Бәтияға көзі түсті де, Заданы біржолата тастап шықты.
Күмәнінің шындыққа айналғанына көзі жеткен. Ау, сонда қыз – адам емес пе? Қыздың да жігіттер құсап таңдауға, төңірегіне көз салуға хақысы жоқ па? Алла тағала: « Сен пәлен жасқа келгенде пәлен деген жігітпен танысасың, өмірлік қосағың – сол » деп аян беріп қойса жөн. Зада Халелмен он алты-он жеті жасында танысса бір сәрі. Институттың екінші курсын тәмамдаған, жасы он тоғыздан асқан бойжеткен қыз екен. Ал соған дейін бір жігіттің бетіне қарамау, жан адаммен киноға, не театрға бармау, ешбір би кешіне қатыспау мүмкін емес қой. Біздің парасатты досымыз Халел мұны әу баста неге ойламаған? Сонша уақыт сүйдім, күйдім деп жүріп, жол ортадан өткенде тап-таза бола қалуы қалай? Жігітшілікке, адамгершілікке жата ма осы? Жақсы көріп жүрген қызынан табан астында жерiп шықса, біз білмейтін бір себебі болғаны. Себеп емес, сылтау ғой бұл. Осы сен Гүлшатты не себепті тастадың? Гүлшатты. Халел сияқты жадағай сылтауың жоқ шығар. Саған дейін ешкіммен жүріп үлгермеген болар. Солай ма? Жүрегі сыздап қоя берді. Тіпті жөндеп сүйісе де алмаушы еді.
Ал менен сабақ алған соң бәрін де... Яғни жігітпен қалай сүйісуді үйренді. Ұғымтал шәкірт боп шықты. Кенжек қып-қызыл боп кетті. Өзіңе ауыр сөзді басқа тілде айту оңайырақ екен. Бұдан артық не керек саған! Кенжектің өзі де білетін жай болғандықтан ғана айтты. Қатты айтуға бата алмаған сыңайы бар, именшектей жымиып аз бөгелдi. Адам жанының инженері дейді сендерді. Ең жақын адамыңды да жете тани білмегенсің. Гүлшат Бердібекпен жүреді дегенді қайдан шығардың тағы? Басын көтеріп, жастығын қопсытып, жөндеп салды да, ауыр күрсініп алып, сылқ етіп жата кетті. Жиырылып қалған көрпесін жоғары тартып, ұйықтайтын уақыт жетті дегендей сыңай білдірді. Айтпай-ақ мен өзім білдім. Қайта жатты. Осымен әңгіме тәмам дегендей, іргеге қарай аударылып түсті. Жоғары жылжып, Едігенің басына таман отырды. Түсінемісің, әдейі... сен қызғансын деп... Мен өз көзіммен көрдім. Кеше кешқұрым осы есіктің алдында тұр екен. Осы, біздің есіктің алдында. Ақырына дейін осы жолыңнан тайма. Біреуді күткендей, не біреудің көзіне түскісі келгендей, қимылсыз тұр. Мені қасына келгенде ғана көрді. Селк ете түсті.
Содан соң ғана Бердібектің есігін тықылдатты. Егер сенімен кездескісі келмесе, неге бірден сол есікті қақпаған? Әуелде Бердібекке келген болса, жабық есіктің алдында несіне тұрған? Жүреді деп кім айтты саған? Сеніңше, екі-үш рет киноға барса болды, шаруаның біткені ме? Цезарьдың әйелі бір сымбатты жас жігітпен әуейі болыпты-мыс деген өсек шыққан кезде айтылған сөз. Мен ана қыз ондай алысқа бара қойды деп ойламаймын. Бірақ әйелдің аты – әйел, қыздың аты – қыз. Жас қыздың өзінің жүріп жүрген жігітінің сыртынан басқа біреумен киноға баруы, аңдаусызда сүйісіп қалуы – байлы-баранды кексе әйелдің бөтен, кездейсоқ еркекпен ұзақ түн бойғы майдандасқанына парапар. Мүмкін, одан артығырақ күнә болуы. Спорттағы рекордтар да адамның салмағы мен жасына қарай бағаланады ғой. Кенжек ештеңе айта алмай қалды. Бұдан ары әңгімені қалай жалғастырарын білмей, қипыжықтап аз отырды да, Едіге оң шырай таныта қоймаған соң орнынан тұрды. Сол үнсіз қалпы шешініп, шамды сөндіріп, төсегіне барып жатты. Әңгіменің бітіп қалғанына Едіге де өкінгендей еді. Көңілінде қалтарысы жоқ жақсы досын ренжітіп алдым ба деп те ойлаған.
Ештеңе көрінбесе де, төсегін сықырлата аунап, оң қарап жатты. Екеуі де үнсіз қалды. Бірақ соған көзің жете ме? Едіге үндемеді. Аузына сөз тұрмайтын жігіт қой. Ана қасындағы Әнуар да түбі тесік шелек тәрізді. Мен ондай ештеңе естігем жоқ. Соған қарағанда екеуі... қыз екеуін айтам, анда-санда киноға барумен ғана шектеліп жүрген сияқты. Ал шындығында, егер араларында әлгіндей... ондай ештеңе бола қоймаса, мұнда тұрған ештеңе жоқ. Бірақ Бердібек... это же подонок 76. Біздің қауымның бойындағы арам без! Мен онымен бір дастарқан басында отырып ішкен тамақтың өзін арам санар едім. Ал сен онымен ауыз жаласып, жем алысып, жем берісіп, бірге жүрген... қызбен қайта табыс дейсің. Бірақ сен қателесесің. Әлі бүлінген ештеңе жоқ. Ондай сұмпайы, алаяқ жігітке жақсы қызды беріп жіберуге болмайды. Баруың керек. Едіге: « Мен барғанмен Гүлшат көнбей қойса қайтем, нағыз масқара сол емес пе » деп қала жаздап әрең тоқтады. Ол осы уақытқа дейін Гүлшатпен татуласу жайын ойлаған емес-ті. Бақса, ықтимал нәрсе екен.
Ең асыл, ең таза, кіршіксіз ақ, қасиетті тұмарының шетіне әлдебіреу нәжіс шашыратып кеткендей сезінді. Әйтсе де Гүлшат екеуінің қайта табысуы мүмкін екенін, қыз аз-маз емеурін білдірсе өзін өзі ұстап тұра алмайтынын аңдады. Тіпті осы қазір, түн ортасынан ауған бейуақта орнынан тұрып, киініп, қызға қарай жөнеуге шақ қалды. Елдің тегіс ұйқыға кеткені есіне түсіп, ең бастысы, қыздың жылы жүзбен қабылдар, қабылдамасына күмәнданып, көңілін әрең басты. Ертең таң атарын, таң атқан соң қазіргі тылсым қараңғылық сейілерін, өзінің де буыны бекіп, көңілі қатаярын біле тұра, бармайтынын сезе тұра айтты. Дәл қазіргі сәтте өзін өзі алдауы қажетін білгендіктен айтты. Басқа лажы жоқ еді. Әйткенмен де сол сағаттан бастап, Гүлшат екеуінің арасы мүлде ажырап кетпегенін, ортада көзге көрінбес жіптік барын анық аңдаған. Алдымен, неше жыл тұяқ тимеген қалың қау, ну жыңғылға түскен өрттің будақ-будақ, шуда жал түтіні тәрізді өркеш-өркеш қарақошқыл бұлттарды жаңа бұзылған дарияның сеңіндей шат-шәлекей араластыра, ысыра айдаған жел лебі ағаштардың басын суылдата тербер еді.
Көкірегіне тоң қатқан еркектің көңіл ернеуіне сыймай, еріксіз асып төгілген сұраусыз көз жасындай салқын-салқын, ірі-ірі сирек тамшылар әр жерге бір тырс-тырс тамар еді. Жел тықсыра қабаттасып, біржола тұтасуға айналған бұлттан үзілген тамшылар жөппелдеме жиілеп, арты көне тулақты ондаған сабаумен қаққыштағандай тасыр-тұсыр жауынға ұласар еді. Жел бәсеңдеген сайын, бұлт қалыңдап, аспан күңгірттене түскен сайын күшейе берген жауын екпіндей келе, қарқынын арттырып, қалың нөсерге айналар еді. Мұның бір де бірі болған жоқ. Алдымен аспанды қақырата күн күркіреді. Тәңірінің көктегі ауыз су жиналған алып шойын қазаны қақ айрылып жарылғандай. Сол сәтінде-ақ жаңбыр сау ете түсті. Тамшылаған жоқ, нөсерлей ұрғылаған да жоқ. Сау етіп төгілді. Ұйықтап жатқан Едіге терезеден бөлме ішіне лап беріп, әп-сәтте сөне қалған көгжілтім алаулы ақжағал жарықты да, іле-шала дәл құлағының түбінен шатырлай жарылған, арты ұзақ күркірге айналған найзағай дыбысын да нақ бір өңіндегідей анық сезінген. Күннің күркірі басылмастан, ешқандай кіріспесіз селдете жөнелген суық жауын лебі тоңазытқандай, қазыналық жадау, ескі темір төсегінде қымтана түсті.
Көрпесін басына бүркеніп, жылы леппен бұйығып, көзінен ұйқы қашпағанымен, көңілі сергек, көкірегі ашық жатқан Едігеге көктемнің осы сабалап жауған жаңбыры өзі тұратын төрт этажды үлкен ғимаратты ғана нысанаға алғандай, басқа еш жерге дарымай, тек осы жатақхана үстіне ғана құйып тұрғандай көрінді. Үстінен мың сан тұяқ қой өргендей тасыр-тұсыр дыбыс көміп кеткен қаңылтыр шатырдан шүмектей сорғалаған жауын дыбысы кішігірім сарқырамадан құлаған жылғадан кем емес сияқты. Бір қалыпты сарылдай ағып жатыр. Едіге шатырдан құлаған жаңбыр суының бірталайға дейін лайсаң, сарғыш болатынын, келе-келе темір татынан, бояу дағынан, шаң-топырақтан арылып, мөлдірлене бастайтынын, ең ақырында әбден тазаланып, қайнардан шыққан бұлақ суындай тұнық түске енетінін ойша елестетті. Жаңбыр құйған сайын шатырдан төгілген судың тазара түскенін сезінді. Ұйқылы-ояу Едігеге кенет өзі үй ішінде емес, иен далада, боз селеулi сақара төсінде жатқандай, ал мына көктен нұр боп құйылған нөсер жатақхананың тат басқан қаңылтыр шатырын емес, өзінің өн бойын жуып жатқандай көрінді.
Сыртын емес, ішін, бүкіл жан дүниесін, сезімінің ең нәзік, ең құпия пернелерін түгел пәк тазалыққа, хош иіске толтырып, барлық күл-қоқыстан, күйкі ой, кірбең көңілден тегіс тазартып, жылы сәуле, шұғылалы шапағатқа бөлегендей. Әрбір сәт сайын, әрбір қас қағым уақыт сайын өзінің жаңарып, жасарып бара жатқанын, мерейінің асып, мәртебесінің биіктей түскенін анық сезінді. Қалың нөсер саябырлай келе, сілбіреген ақ жауынға айналды. Шатырдан сырғи ағып, үнсіз құлап жатқан жаңбыр суы мөлдір түске енген. Қиыр көкжиектен көтеріле келе, бұлты сейілген Алатаудың мұзарт шатқалды, ақбас шыңдарын иектей сығалаған күн нұры аспаннан жерге қарай тартылған сансыз күміс сымға шағылысқандай, түрлі түсті ұшқын ата сәулеленеді. Махаббаттың мәңгілігін, тіршіліктің мәңгілігін, шын таза ниетті ешқашан кір баспайтынын, ұлы мұрат жолына бағышталған өмірдің ешқашан өшпейтінін жырлағандай. Бұл кезде Едіге көрпесін серпи ашып тастап, жауын лебімен суарылған таза ауамен кеудесін кере дем алып, рақаттана ұйықтап жатыр еді. Бұл жолы қардың басын жылы жауын жұтыпты. Әсем киініп, сыртқа шыққан Едіге Алматыға бір-ақ күнде, тіпті бірнеше сағат ішінде көктем келгеніне таң қалды.
Кеше ғана әр жерінде бетін қоқымды кір басқан қар үйінділері жатқан, тротуарлары тоң мұздан арылып бітпеген, асфальт төселген таңдай жолдарының екі өңірін лайлы құмдақ топырақ басып, дөңес сауыры бозарып, өңі қашқан сұрықсыз көшелер таза жаңбыр аямай жуып өткен соң барлық иіс-қоңысынан арылып, кеудесін кере созылып, көкпеңбек боп, дымдана жалтырап жатыр. Бойынан өмір лебі өшкен тәрізді көрінген, тәңірінің бермесін сұрап, көкке қол созған кәрі дәруіштердей ұсқынсыз түрге енген алып емендердің қабықтары әлі қара-қотырланып, қабыршық-қабыршық боп тұрса да, арбиған бұтақтары көк жапырақтан ада, көріксіз қалпынан арылмаса да, бойына қан жүгіргені байқалады: жер астында қыс бойы мүлгіп ұйықтап, керек десеңіз, қатып, өліп жатқан тамырлар қайтадан бүлкілдеп соғып қоя бергендей. Төңірек тегіс қаз қалпында, өзгерген ештеңе жоқ тәрізді, бірақ дүниенің сол қаз қалпында, сол өзгермеген күйінде тұрып-ақ мүлде жаңғырғаны анық еді. Ол, тіпті шаң-тозаңнан, иiс-қоңыс, машина түтінінен арылған таза ауаның өзінен-ақ сезілетін. Алғашқы найзағай, алғашқы жауыннан соңғы көктемнің алғашқы күнінің ауасы әдепкіден мүлде өзгеше, көгжілтім түсті, аспан иісті еді. Ол жауын астында жүргенді ұнататын.
Бұршақ, иә қар аралас көктемгі, не күзгі салқын жаңбыр емес. Сабалай, селдете құйған жазғы нөсер де емес. Не басылмай, не күшеймей, бір қалыпты ылжырап тұратын ақ жауын да емес. Сұрғылт тұманға шомылған майда, бүркек жауын. Әуелде жаңбыр астында жүргеніңді де сезбейсің. Тозаң тәрізді, көзге әрең ілінетін ұсақ тамшылардың дымқыл тұман буынан айырмасы шамалы. Бірақ уақыт өткен сайын, үстіңе қонған қылау ірілене береді, қалыңдай береді; киім де ауырлай түскендей. Сәлден соң күләпарадан төмен сырғыған үлкен тамшылар қытайы плащтың етегінен дыбыссыз домалай бастайды. Қасы-көзіңе де майда моншақтар қонақтағанын аңғарасың. Жауын астында жүргеніңді сонда ғана білесің. Бірақ жүре бергің келеді. Шаһар көшелері өзгеше қалыпқа түскен. Әдетте абыр-сабыр қозғалатын жұрт қарасы азайған... Әлдебір шаруа соңындағы жандар ғана бастарына қолшатыр көтеріп немесе күләпараларын бүркене киіп, ал екеуі де жоқ болса, мойындары құныса, ішке тығылып, асыға басып кетіп бара жатады. Машиналар да сиреген тәрізді. Мотор үні тұншығыңқы шығады. Қатар-қатар биік үйлер де мүлгіп тұрады.
Көшедегі ағаштар көкке қанатын жайып, жаңбырдың жауа түсуін тілейді, аспандағы қара бұлттардың селдете құюын, жер-дүниенің аппақ ақ айран боп кетуін тілейді. Ал саған керегі – осы бүркек, май жауын. Тұманнан жаралған майда жаңбыр жаныңа тыныштық әкелгендей. Өзіңді шырышы бұзылмаған табиғатпен, тылсым буған шетсіз, шексіз мәңгілік әлеммен жападан жалғыз кездескендей, бетпе-бет қалғандай сезінесің. Көкірегіңді қуаныш кернейді. Бойыңа күшің сыймай бара жатқанын аңдайсың. Аңдайсың да үйге қарай асығасың. Келе сала стол басына отырасың. Енді қаламыңды ал да, жаз. Не жөнінде жазғың келеді? Баяғыдан ойда тұнған, өзіңді көптен толқытқан нәрсе ме. Бұрын тек емескі елес қана беріп, ұшығын ұстатпай жүрген, буалдыр бейнелі бірдеңе ме? Әлде ешқашан ойыңа да келмеген, түсіңе кірмеген құпия суреттер ме. Бәрібір. Жаз. Дәл осы сәтте сен жарты құдайсың. Сенің қолыңнан келмейтін нәрсе жоқ. Сен өрнектей алмайтын сурет жоқ. Өзіңе сен де жаза бер! Дәл бүгін майда жаңбыр жаумай, қалың нөсер соққанын, оның арты себелеген ақ жауынға айналғанын Едіге білді. Сонда де ертерек тұрып кетпегеніне өкінді.
Қаншама рет жүрсе де көз тоқтатып, бажайлап қарамапты. Бәлки, көңіл аударар ештеңесі болмаған да шығар. Ескі Алматы тұтасымен дерлік осындай мекенжайлардан құралыпты. Мұндай үйлер қазір де аз емес. Көшеде бейсауат өтіп бара жатқан адам соның қайсыбірінің алдына кідіре бермек. Едіге де сөйтті. Күнде дәл осы тұста бөгелмей, жан-жағына қарамай өте шығатын. Ал бүгін ұзақ тұрды; осы қаладағы мыңдаған тұрғыластары қатарлы қалқайып, өмір өткізіп жатқан шағын там өзінің тіршілігін біржола тоқтатқан екен. Сыртындағы әр жерден жабысқан сылақтар мен әктің қалдығы, лай ұстату үшін әдейі торлап қағылған шыбықшалардың сорайған, сойдиған сынықтары ғана мына ретсіз үйіліп жатқан бөренелердің бір кезде адам мекені – тұрғын үй қабырғасын құрағанын аңғартады. Ауызғы бөлме мен төр бөлменің арасына салынған қазақы жал пештің мұржа жақтағы екі-үш ұясы ғана қалыпты, ыс басқан мойны қапқара боп, үңірейіп тұр. Кеудесінен жаны шығып, о дүниеге аттанып кеткен адамның әлі жабылмай жатқан өлі көзі тәрізді. Енді не болар екен, қасымнан кімдер өтер екен, кім бөгеліп, мүсіркер екен деп бақылау үшін қалғандай. Едігенің бойы тітіркеніп кетті. Осы үңірейген мұржадан қаншама түтін шықты.
Осы екі-үш-ақ ұясы сау қалған ескі жал пеш қаншама күн, қаншама айлар бойы қаншама адамды суықтан қорғады, қаншама адамға тамақ пісірер от жақты. Мына үйіліп жатқан қу бөренелер қаншама ондаған жылдар бойы қаншама ұрпаққа қорған болды. Осы қос бөлмелі шағын үйде қаншама өмір өтті. Қаншама адам дүниеге келді, қаншамасы о дүниеге аттанды. Оны осы құлаған таммен тағдырлас болған жандар ғана біледі. Басқа бейсауат жұрт үшін бұл – патша заманында салынған, өсіп, көркейіп келе жатқан қаланың бетіне шіркеу келтірер көп жаман үйдің бірі. Сондықтан да құлатылды. Сондықтан да бұл араға әлденеше этаждық биік ғимарат қаланбақ. Өмірдің заңы осы. Жаңа үйдің салынғанына қуанушылар көп болар, ескі үйдің құлағанына кім қайғырмақ. Тек осы үйде бақытты, иә бейбақ ғұмыр кешкен, әйтеуір біраз дәм-тұз ішкен адамдар ғана босағадан аттап бара жатқанда бір сәт қана мұңаяр. Комфортты, жаңа үйге енген соң олар да ұмытады. Тек бұзылған үйдің қасынан өтіп бара жатқан ақын ғана әр түрлі ойға батуы мүмкін. Өмірдің өшуінің өзінде мұңға толы, мәңгі жасар поэзия бар ғой. Олар да осы үйдің қаңқасын тамашалауға бөгелді ме деп еді.
Қираған үйді емес, сол үйдің жаназасын шығарып тұрған адамды қызықтау үшін кідіргендей. Бас-аяғын тесіле тінтіп, ішіп-жеп барады. Едіге амалсыз жалт қарады. Жасы жиырма бестер шамасындағы еңгезердей жігіт екен. Күнге шағылысқан сап-сары шашы, қолдан мүсіндегендей әдемі, үлкен қыр мұрыны, жинақы еріндері, өткір көкшіл көздері батыл да шешімтал жан екенін танытады. Бүкіл бітіс-болмысында өрлік, тәкаппарлық бар. Еркін елдің азат ұлы. Едіге ұнатпаған кейіпте шұғыл жалт қарағанда ыңғайсызданыңқырап қалды, бірақ жүзін тайдырған жоқ. Едіге өзінің көзінде қабыршақ жас барын сонда ғана аңдады. Кірпігім шыланды деп ойламаған. Содан соң көңіл айтқан қалыпта бас изеді де, жерге қол созды. Әйелі тәрізді. Екеуінің ерлі-зайыпты жандар екені Толя қол созып, жерден көтеріп алған, үлкен торқалта сықай салынған картошкадан танылатын. Постоим еще немного в созерцании развалин... дворца Харуна-ар Рашида. Едіге сонда ғана әйелге көз тоқтатты. Арық келіншек екен. Шашы қап-қара. Көзі де қап-қара. Қанша опаланғанымен, өңі де ақ құбадан гөрі қара торыға көбірек келеді. Қазақ қызы. Яғни, бір кезде қыз болған, қазір әйел. Жұмыстан, тұрмыстан шаршай бастаған, қажи бастаған.
Махаббат қызығына да тойып біткен тәрізді. Бар нәрі сорылып, сөлінен айрылған еріндері жүдеу, кеберсіңкі. Жеңіл киініпті. Кеудесі де, бөксесі де солыңқы екені байқалады. Жұттан әрең шыққан көтерем тоқты іспеттес. Екі иығына екі кісі мінгендей зор еркек пен тарамысына әрең ілініп тұрған шүйкедей әйелге басқа уақытта кездессе, бәлки, шайтан оның көңілін неше түрлі күнәкар ойға жетелер еді, ал дәл қазір Едіге бөтен ештеңе де ойлаған жоқ, әлденені есіне түсіре алмай, келіншекке қадала қарап тұрып қалды. Ежелден білетін көне танысы тәрізді. Бұл екі ортада келіншек оны таныды. Мүмкін, танымаған да шығар, бейтаныс жігіттің қадала қарағанынан қысылған болар. Әйтеуір күйеуін өзі асықтырды. Едіге бір тең картошка арқалаған сұлу күйеуінің қолтығына жабысып, анадай ұзап кеткен соң ғана қара келіншектің кім екенін есіне түсірді. Бұл – бұрын өзі үнемі кітапханадан көретін сары қыз – Шолпан-Венера еді. Бес-алты айдың ішінде адам танығысыз өзгеріпті. Ләззатқа әсіре ынтық қыздардың бәрі де өстіп әйелге айналады. Ұзын етекті қыз атаулының бәрінің де барар жері осы. Гүлшат та... Едіге ары қарай ойлай алмады.
Құлап, қирап жатқан тамның өлі қаңқасына қайта көз салды. Кірпігіндегі жас тамшысының мүлде құрғап кеткенін де андамаған. Әйткенмен де ретсіз үйіліп жатқан бөренелерге, үңірейе сорайған пештің мойнына тесіле қарады. Ол өзінің тұнығы лайланған көңілінен, күн озған сайын алыстап бара жатқан Гүлшатқа деген махаббатынан осы құлаған үйдің тағдырына ұқсастық тапқандай сезінді. Бірақ дәл осы жолы ол қателескен еді. Едіге бөгеліп қалды. Сірә, бойындағы тіршілік нәрі семіп, қартайып қураған, яки жер ортасына жетпей тамырын құрт алып, қатардан шыққан емендердің бірінің орнына егілген тәрізді. Төңірегіндегі басқа ағаштардан нәсілі де, түр-тұлғасы да алабөтен, жас. Кемеліне әлі жетпегенімен, көк шыбық та емес, тамырын тереңге еркін жайып, өз бетімен өмір сүруге көшкен қалыпта. Әйткенмен де қайыңның оқтаудай түп-түзу, сұңғақ діңінен, кіршіксіз таза, үлбіреген аппақ тозынан балғындықтың пәктіктің лебі еседі. Бүршіктене жапырақ жайыпты. Теңгедей ғана, үшкілтім көк жапырақ. Жіңішке бұтақтарға тізіле, жіпке ілінгендей салбырап тұр. Әлдеқайдан соққан баяу үлпілмен болмашы ырғалады. Жел лебімен емес, жоғары этаждардың бірінен үзіліп-талып естілген музыка әуенімен тербетіліп тұрғандай. Бала даусы. Мен пәкпін, мен тазамын дейді.
Мен періштемін дейді. Мені сүй, өмірді сүй, өзіңді сүй... Өмір мәңгі, жастық мәңгі, пәктік мәңгі, махаббат мәңгі... Тек осының бәрін қуанышты үнмен, санын шапалақтап тұрып айтпайды. Керісінше, көзінен анда-санда моншақтай жас домалайды. Ол – мұңды әуеннің бұтағына сыймай, үзіліп жатқан жемістер. Әрбір тамшы жас көңіл сызын ұлғайта түседі. Өмір мәңгі, тек сен мәңгі емессің дейді. Жастық мәңгі, бірақ ол да сенің басыңнан өтеді дейді. Пәктік мәңгі, әйткенмен сен де бұзыласың, сен де былғанасың дейді. Махаббат... махаббат мәңгі шығар... тек күмәнданам, өмірдің өзі тозғанда, өмірдің өзі қас қағым фәнилік болғанда, сол өмірдің серігі қалайша бақимен бірге жасаспақ; жұлдыздар да сөнеді екен... Бір ғажабы, ән әуенінде мұң мол да, қайғы жоқ еді. Кенет Едіге осынау сырлы әуен бұдан жүз жыл бұрын тілі бөтен, сенімі, дүниеге көзқарасы, діні бөтен, басқа өлкеде туып-өскен, жат жұрт өкілі Шуберттің дарқан жүрегінен емес, осы жаңа ғана, дәл осы арада, әлі толысып жетпеген жас қайыңның ақ торғын оранған уыз тінінен жарып шыққан сияқты көрініп кетті.
Әуеде қалықтаған құпия сырлы, әсем сазды құлақ естір жанды дыбысқа айналдырып, толқынды ән тербеуші – дүниенің екінші бір шетінде күн кешетін он төрт жасар Робертино деген бала емес, ақ қайыңның төгіле ырғалған көк жапырақтары тәрізді. Ән өкси талмаусырап барып үзілді. Сен өте ұзақ тұрдың. Бұл – төртінші этаждың ашық терезесінен төменге үңіліп тұрған Гүлшат еді. Соны айтып, жүре бермек еді. Кете алмады. Тағы бірдеңе айта ма деп еді, бұдан соң үндемей тұрып қалды. Бірақ жүрегі шымыр ете түсті. Өне бойына жанға жайлы жылу таралып бара жатты. Қолын бір-ақ сілтеп, бұрылып жүре бермек болды. Әйткенмен, қолын да сілтемеді, кетіп те қалған жоқ. Кете алмады. Онысын өзінен басқа ешкім естіген жоқ. Терезеге асыла түсіп, төмен қарап тұр. Үстінде үшкіл жаға, түймелі, ұзын жең ақ жейде. Шашын құлағын бүркете, маңдайына кішкене кекіл түсіре, төбесін күдірейтіп, сәнмен жасатқан екен. Қап-қара. Қыздың әдеттегіден гөрі бозарыңқы, аппақ өңімен әсем астасып тұр. Оны қайта тіккіздім. Басқаша етіп.
Мына тұнып тұрған көк аспан, жазғытұрғы таза ауа, жарық күн нұрына мүлгіген ақ қайың сияқты, қыздың жүзі де таза, таңқаларлық таза еді. Балалық пәктік лебі есіп тұрғандай. Соншалық биік, соншалық алыс. Қол жетпес алыс, Едіге өзін мына жас қызбен салыстырғанда, күнәға батқан кәртеміш пенде сезінді. Қыз үндемей қалды. Тек еміне түскендей. Кеудесіне дейін терезе жақтауынан шықты. Қыз үндемей қалды. Қыз үндемеді. Солай емес пе? Бірақ уақа емес, Алматыда таза спорт мастерлері, яғни нағыз еркектер көп... – Айтпа, – деді қыз. Мен жылаймын. Одан да... одан да бізге кел. Музыка тыңдайық. Жігіт басылып қалды. Қисық ағаштың теріс біткен бұтағындай, ешқашан түзелмейтін адаммын ». Жігіт ойланып аз тұрды. Келсе ше... » – Басқаша ойлап қалуы мүмкін, – деді дауыстап. Не ойлайды... Не ойлайды? Тастанды жігітімен қайта қосылыпты, енді қаншаға барар екен деп... Қыз – көрсеқызар, жігіт – ез деп... » Үнемі мойнын созып, жоғары қарап тұрғаннан ба, Едіге өзінің басы айналып бара жатқанын байқады. Қорғаншақтап айтты.
Қыздарға ас қамдау керек. Осы қазір, – деді қалайда өз айтқанында тұрғысы келген жігіт. Қыз демін ішіне тарта тұрып қалды. Ләм-мим дей алмады. Тек өңі бұрынғыдан да бозара түскендей. Біреу жанын қинап, зорлықпен айтқызып тұрғандай. Әйткенмен, рақаттанып тұрып айтты. Түсінбепті. Бірақ қыз түсінді. Түсінді де, қып-қызыл боп кетті. Бойы кенет қысқарғандай, не аяғының астындағы тиянағы тайғандай, терезенің жақтауынан шегіне сырғып, төмен түсті. Бұл сөзімді қалжың емес, ресми ұсыныс деп қабылда. Қыз терезеден сыртқа қайта үңіле берді де қалт бөгелді. Едіге де жалт қараған – анадай жерде сол қолында жуан сары портфелі, оң қолында әлденелер толтырылған тырсиған үлкен сеткасы бар Бердібек келе жатыр екен. Кеттім. Гүлшат тамағын кенеп, бірдеңе айтпақ ыңғай білдіре беріп еді. Едіге қолын көтерді. Бұрылып шыға бере, байқамағансып өтіп кеткісі келген Бердібекті ұстап алды. Торқалтасының ішінде не барын көрді, арақ-шарапты қайдан алғанын, колбаса мен қиярды қайдан тапқанын, макаронды қай магазиннен қанша тиынға түсіргенін сұрап, жоқты-барды, ананы-мынаны әңгіме етіп, он-он бес минут бөгеп, әрең босатты.
Өзіне Гүлшаттың тесіле қарап тұрғанын Бердібектің әлсін-әлсін жалтақтай бергенінен ғана емес, бүкіл жұлынтұта, жауырын-арқасымен сезінді. Әйтсе де бірде-бір рет бұрылып қарамады. Рөлімнен жаңылып қалармын деп қорыққан. Бұл – сәуірдің соңғы күні, май мейрамына қарсы кеш еді. Едіге бүгін айдың отызы екенін білетін. Ал ертең мейрам екенін мүлде ұмытыпты. Ол кейінге қалдыруға болмайтын бір маңызды мәселені шешіп алу үшін жетекшісі – профессор Әзімхан Бекмұхамедовке бара жатқан. Жастығына қарамастан, қимыл, қозғалысынан үлкен бәйбішеге тән салмақтылық аңғарылады. Едіге пәтер номеріне қарады. Дұрыс. Үшінші. Сыртқа шықты. Сол үй. Сол далан. Ақсақалмен хабарласпағалы біраз уақыт өткен. Көшіп кетуі ғажап емес. Санька... Санька... Сәл ойланып тұрып, қайтадан ішке кірді. Папа? Көңіл күйі өте көтеріңкі тәрізді. Мен біліп ем, осы жігіттен бірдеңе шығатынын. Жол анасы – тұяқ, ғылым анасы – іздену. Солай, балақан, талмай еңбектенген адам ғана ғылымда бірдеңе тындыра алады. Көрдің бе, Бәкен де... Мә, әлі оқымаған сияқтысың, стол басына, менің орныма барып отыр да, тез шолып шық. Едіге өзіне ұсынылған газетті амалсыз алған.
Профессордың қарсы алдында түрегеп тұрған күйі мақалаға сұлық көз тастады. Бірақ сол мезетінде-ақ профессордың бір жақ тізесін баса, тахтаның үстіне сылқ етіп отыра кетті де, бес-он минуттың ішінде бастан-аяқ тез жүгіртіп өтті. Ылғи айтатын ем, ананы оқы, мынаны оқы, іздене бер, жаза бер деп... Бір жақсысы, өзі тұстас көптеген жас ғалымдардан айырмашылығы – жалқау емес, еңбеккер жан боп шықты. Газетті мұқият бүктеп, профессордың қолына ұстатты. Әдебиет тарихына қосылған үлес – тұтас газет емес, соның ішіндегі мына нәрсе дегендей, көлдей боп керіліп, газеттің бір өңірін түгел алып жатқан мақаланың үстінен оң жақ қолының сыртымен қағып қойды. Қағаз қаудыр ете түсті. Едіге ештеңе айта алмай, мойны салбырап, үнсіз отырып қалды. Орнынан тұрып, тахтаның алдында жатқан кебісін киді. Түбіт шәліні иығына оңдап жамылды да, екі жақ ұшын тамағының астынан тартып байлады. Шұғыл ойлап, келте пішесіңдер. Адамды адамдығына, ғалымды ғалымдығына қарап емес, өздеріңнің антипатия, симпатияларыңа қарап бағалайсыңдар. Биязы жігіт, мінезді жолдас, білімдар оқымысты, ізденімпаз ғалым... Едіге мырс етті. Еңсесін жазып, тіктеп отырды.
Біздің болашағымыз соларда. Едіге орнынан түрегеп кетті. Бірақ ерсілі-қарсылы жүрген жоқ, ерсілі-қарсылы жүрген профессордың қимылын бағып, үнсіз тұр. Біз – жиырмасыншы ғасырда өмір сүргенімізбен, он тоғызыншы ғасырдың перзентіміз. Дәуреніміз озған. Ендігі заман сендердікі. Тапсырғаның жалғыз минимум, диссертацияға материал жинауға жаңа кірістің. Айлар бойы қайда, не істеп жүргеніңді тірі пенде білмейді. Өзің де түсінуге тиіссің, бұл қалыпта үш жыл аспирантура дырдумен бос өтетін сыңайы бар. Үнемі көзден таса қылмай, аңдып жүретін, жіті бақылап отыратын, сен – бала емессің, және ондай мүмкіндік менде де жоқ. Сондықтан, саған жетекшілік жүргізу міндетін доцент Бәкен Тәңірбергеновке тапсырмақпын. Профессор қақас естіді. Онысы тәмамдалып та қалса керек. Қайткенде де сендік уақыт табар. Соны неге ойламайсың? Едіге қарт профессорды аяп кетті. Қайтадан ерсілі-қарсылы жүріп кетті. Тіпті жақсы. Ұлы Әуезов... – Мен Әуезов емеспін, – деді Едіге. Ал сол талантты ғалымыңыздың қаны шыққан қызыл плагиатордың өзі екенін білемісіз? Профессор ренжіп қалды. Әйтеуір өзім жек көреді екем деп, алаштың азаматының сыртынан ғайбат сөз айту – ұнамсыз мінез деді.
Едіге өзін бұдан ары ұстай алмады. Бұдан екі-үш ай бұрын дәл осы зор үлес, керемет жаңалықты Сіздің өз қолыңызға әкеп ұстатқан – мына мен едім. Сонда неге қуанбағансыз? Қуанған жоқсыз. Оқымастан, тіпті назар да аудармастан өзіңіз тәрбиелеп жүрген тамаша ғалым Бәкеннің қолына бердіңіз. Профессор бозарған көк тұқыл иегін саусақтарының ұшымен шымшылай сипалап, көзі шарасынан шыға ойланып тұрып қалды. Есік сықырлады. Есік айқара ашылып, манағы секпіл бет келіншек көрінді. Иен бөлмеге кіргендей, еркін басып төрге шықты да, сөрелердің бірінің шынысын сарт еткізіп ашты; әлдебір кітапты алып, асықпаған, ырғатыла басқан қалпы бұрылып жүре берді. Есікті қайыра жаппады. Маған бірдеңе бергенсің. Иә... Сосын Бәкен: « Бұл – маған бұрыннан белгілі дүние еді », – деп, қайта әкеп тастаған. Қазір... Осында бір жерде жатыр... Қап... Әлима! Ай, Әлима! Айтпақшы, базарға кетіп еді ғой... Қазір келеді. Тауып берем. Мүмкін емес. Бәкен – ондай азғындыққа бармайтын жігіт.
Ол – қолы ұзындау адам, менен бұрын жариялатып жіберді... – Ғажап емес, – деді қиын есепті шешкен жас баладай қуанған профессор. Ғылымда ондай оқиғалар болған... Мен сөйлесіп, анығына жетейін. Мүмкін, соавторлыққа келісер... Ол – адал жігіт. Осы арада Едігенің де айтар сөзі таусылған еді. Не алай, не былай толқи алмай, өзіне-өзі сенбей, айран-асыр боп тұрған қарт профессорды бұдан ары қинай беруді жөн көрмеді. Анау-мынау деп көңілін тыныштандырып, есен-сау айтысып, жылы қоштасып шығып кетті. Жатақханаға кеш оралды. Ың-жың. Жастар мереке кешін өткізіп жатыр. Бастығырылып, өте нашар ұйықтады. Көз алдына Гүлшаттың жүзі келе берді. Құрбанға шалатын лақ екен дейді. Жаңа жауған ақша қардың үстіне жығып сап, төрт аяғын байлап, қолында жалаңдаған үлкен қасап пышағы бар біреу бауыздағалы жатыр. Өзі ». Қасапшы тамақтан орып жібергенде атқи шашыраған қып-қызыл қаны аппақ қардың бетін жауып кетті. Лақтың « Өлдім! » деп айғайлауға ғана шамасы келді. Едіге оянып кетті. Түсі емес, өңі сияқты. Гүлшаттың ащы даусы құлағының дәл түбінен шыққан. Едіге басы мең-зең боп, қайта ұйықтап кетті.
Бірақ таң атқанша әлдеқайдан тұншыға өксіген Гүлшаттың үні құлағына естіліп тұрды. Күшті – әдіс жеңді. Әдiлеттi – зұлымдық жеңді. Елін, жерін қорғап қаза тапқан қыпшақтардың көмусіз қалған мүрделерін қаншама ай бойы қарға, құзғын шоқыды. Қақ айрылған бас, қақырап сөгілген қабырға, ортасынан үзілген беломыртқалар күзен, қарсақ, қасқыр, түлкі мүжіп түгескенше, одан қалғаны жаңбыр шайып, жел қағып, күн күйдіріп, үгіліп, біржола күлге айналғанша әлденеше жылдар бойы топырақ бүркемей, жанды-жансыз тіршілік иелерінің бәріне тәлкек боп, бырдай шашылып жата берді. Қираған қалалардың құлаған үйлерінің жетім қабырғаларын паналап, өртенген орман, тоғайлардың от тіл жетпеген қалың меңіреулеріне тығылып, жылға, сайларға жасырынып, тау сағалап, жар жағалап, әйтіп-бүйтіп амалдап жүріп жан сақтаған кемпір-сампыр, шал-шауқандар қайтадан түтін түтетті, арбаның күпшегіне бойы жетпегендіктен ғана найзаға шаншылмай, тірі қалған шиборбай, жалаң бұт балаларды тәрбиелеп, адам қатарына қосып өсіруге кірісті. Жыртық жамалады, кетік бүтінделеді, бір кездегі айбынды елдің кеуіп қалған қан тамырлары қайтадан бүлкілдеп соғып келе жатты. Дүлей апаттан соң өмірге араласқан жас ұрпақтың болашақтан сенімі зор еді.
Бірақ олардың саны өте аз болатын... Бұл кезде қатары селдiресе де тулары көк тірей желбіреген мың сан аттылы, жаяу сарбаздарын бастап, туған елге қайта оралған жиһангер өзін ұшпаққа жеткендей сезінген. Дәл осы жолғы жорықта түскен олжада қисап жоқ еді. Жүз мыңдаған қой, он мыңдаған жылқы, жүздеген тең мақпал мен жібек, ондаған арба алтын мен күміс... Жарлы байға теңелді, бай – құдайға жетуге шақ қалды. Ел – үстіне үйілген мол дәулетті көтере алмай, алтынның буынан басы айнала бастаған. Әйткенмен, жиһангерді қуантқан – олжа емес-ті. Ол өзінің, өзінің ұрпақтарының, ту тіккен ұлысының ең басты жауын жер жастандырдым деп қуанған. Шын дұшпаны – кеше ғана өзі мұқатқан ағайыны емес, басқа екенін жиһангер білген жоқ. Ол – туыстық, қандастық сезімнен мүлде ада жан еді. Өз басын, өз ошағының қамын ғана ойлайтын.
Тыныш жатқан елге, көрші, туыс елге қапыда шауып, мың сан азаматты қанға бөктіріп, сансыз қаланы жермен жексен етіп, бауырлас жұрттың бел омыртқасын үзген жиһангер дәл осы жорықта өзіне де көр қазғанын және бір түскен жан оңайлықпен қайтып шықпайтындай, аймағына көз жеткісіз аумақты, үңірейген терең көр қазып қайтқанын білген жоқ. Өйткені жиһангер – дана қолбасы, надан саясаткер еді. Арада екі-үш ұрпақ дүниеге келіп-кетердей ғана уақыт өтер-өтпесте құбылаға қарсы беттен жаңа жау – түр-тұлғасы, тілі, әдет-ғұрпы, діні бөлек яжуж-м ə жүждер көтерілді. Ай-шайға қараған жоқ. Алдымен ауыр жарадан ə лі оңалып үлгермеген бауырыңды алды. Содан соң өзіңе ауыз салды. Сендердің біреуіңе оның оны, оныңа – жүзі, жүзіңе – мыңы жабылды. Атты, асты, шапты. Айдады, байлады. Ақылға кемел, ер тұлғалы ұлдарыңды құл қылды, көрiкке кемел, сымбатты, пәк қыздарыңды күң қылды. Жарым дүниені қаптаған топан суынан, алабөтен апаттан құтылу үшін, аяғыңды қайтадан қаз басып, қайтадан ел қатарына қосылу үшін, бірін-бірі қуған толқындай, қаншама ұрпақтың алмасуы қажет еді.
Сол, жағаға соғып, жоқ болған көкбурыл толқындай, қаншама ұрпақтың дүниеге келіп, кетуі қажет еді. Жай келмей, алыса келуі, арпалысып өлуі қажет еді. Қаншама тілек таусылып, қаншама ұрпақтың өмірі суалып, талай ықылым заман өтуге тиіс еді. Заманның озуы ғана емес, ғаламның жаңаруы қажет болатын. Көне заманда өткен тарихи оқиғаларды сырттай ғана тамашалаудан, солай болған шығар деп жадағай тізбелей бергеннен аспапты. Анасы кем, мынасы жоқ. Ананы айту артық, былай деу қате. Бәрі де бос әурешілік. Едіге өзін меңіреу орман ішінде, әр түрлі жыртқыш аңдар салып кеткен жүз тарау соқпақтың тоғысқан шиырында, қалай қарай беттерін білмей, әлі құрып, сенделіп тұрған талайсыз саяхатшыдай көрді. Қазіргі заман тақырыбына арнап елу мың жолдық шежіре жазып жүрген Күлдәрі Қарсыбаев – Күлән ақын екеуінің арасында әлденендей бір туыстық, ұқсастық барын сезінді. Өз ойынан өзі шошынып, өне бойы түршігіп кетті. Әлі де күмәні көп-ті. Сөйткенмен де бір нәрсеге анық көзі жеткен. Озық үлгілі роман, жиырмасыншы ғасырдың екінші жартысында жасаушы жұртшылықтың шамына тимейтін, көпшілік көңілінен шығарлықтай тарихи хикая бұлай жазылмауға тиіс екен.
Өгіз өлмесін, арба сынбасын. Бірақ қасқыр мен ешкіні қайықсыз дариядан қалай өткізбексің... Романның соңғы беттері қағазға түспей, ойда өрнектелген күйінде қалды. Өмірді көру үшін. Осы бақытқа біздің халқымыздың қолы қалай жеткенін танып, білу үшін. Жаңа заман барлық жерде бірдей қарқынмен орнап жатқан жоқ қой. Біреу алда, біреу кейін. Бәлки, озықтарды көріп ой түсер. Болашақтың қалай болатынын ойша долбарлап емес, көзбен көріп қайтармын. Жігерлі жаңа иелерін тапқан тыңға барсам ба екен? Жоқ, барлық жаман романдар осылай аяқталады. Осыны экзотика деп ұсынады. Неткен бейшаралық. Экзотика, бәлки, Самоа мен Таитиде ғана қалған шығар. Бірақ мен Самоаға саяхаттайтын Стивенсон да, Моэм де емеспін. Таитиге кету де ерте. Гогеннің жөні басқа. Жасарын жасаған. Басы бұла. Ақыл азабы деген не. Өнер мұраты деген не. Бәрі де еріккеннің ісі. Мен... Мен... Жер тану, өмір тану үшін осы дүниенің алтыдан бір бөлігін алып жатқан байтақ державаның өзі жеткілікті. Мұнда бәрі де бар... Тың... Оны қойдық. Сахалин? Жердің шеті. Нивхылар... Онда Чехов болған.
Жақұттарға тартсам ба екен? Меңіреу тайга. Елу, алпыс градус аяз. Бұғы табындары... Әлде чукчалар мен ителмендердің арасынан барып бір-ақ шықсам ба екен? Мен деген құралайды көзге атқан мергенмін ғой. Құдай ақы, бір апта өтпей жатып аңшылар қосының аңызына айналам. Түлен деген, морж деген не. Мен жалғыз оқпен қарауылға ілінер жердегі торғайға тигізем. Олда-бiлдә... Кету керек. Бір жаққа кету керек. Әйтеуір ескісімен қош айтысып, жаңа өмір бастаған, өз болашағын өз қолымен жасап жатқан өлкелердің біріне кету керек. Құдай ақы, ақылды боп оралмасам не дейсің. Тек кету керек. Тезірек кету керек ». Жолға әзір еді. Әйткенмен, кете алмай, шырмaтылып жүріп алды. Қашан үйге қайтады деп таң атқаннан тосып жүрген адамдай. Кенжектің түрі адам танығысыз еді. Үнемі маңдайына түсе, жалбырап тұратын сарғыш кекілі ұйпа-тұйпа. Сол көзінің алды көгеріп кеткен. Екі жақ ұшы қабаққа жете доғаланып, қанталап тұр. Жарақат әсерінен бе, әлде шынымен зақым келген бе, тамырлары білеулене қызарған көзі шапыраштана қарайды. Бетінде, иек тұсында да көгерген жарақат орны бар.
Бір жақ танауының ұшынан қатқан қан ізі білінеді. Едiгe Кенжекті құшақтай алды. Кенжек ештеңе демеді. Жұдырықтарын түйіп алған. Дір-дір етеді. Айтшы, не болды? Кенет бойындағы бар ашу, бар күш бір сәтте сарып болғандай, Кенжек тақыр еденге сылқ етіп отыра кетті де, өксіп жылап жіберді. Едіге сырт киімін де шешуге шамасы келмей, сол араға тізерлеген күйі бәйек боп жұбатуға кірісті. Жұбатқан сайын Кенжектің жүйкесі босай түскендей, бұрынғыдан бетер еңіреді. Едіге не істерін білмеді. Ақыры, басқа амалы таусылған соң Кенжекті балаша көтеріп алып, – ап-арық, қаңбақтай жеңіл екен, – төсегіне қарай беттеген еді. Кенжек есін жаңа ғана жинағандай, қатты бұлқынып қалды да, жерге сырғып түсті. Жүзінде ызғар бар. Тек жаралы көзінен тарамдалып аққан жас қана тыйылмай тұр. Едігенің аузына сөз түспеді. Өксігі басылған. Дауысы да қатайып қалыпты. Сен түріме қарамай-ақ қой. Ол күшті, әрине. Менен он есе күшті. Бірақ менің қолыма... менің қолыма өзінің нан жайып жүрген оқтауы ілінгені... – Қажеті жоқ еді, – деді Едіге. Гүлшатты сүймейсің. Едіге үндемеді.
Әйелі, баласы бар екен. Едіге өзін демі бітіп қалғандай сезінді. Аузы құрғап бара жатты. Тек, бірге тұратын Әнуар ғана біледі екен. Онымен де сөйлестім. Некелеспепті дейді. Сондықтан бәрібір бойдақ есепті, өсек таратқым келмеді дейді. Стол басына барып отырды. Көзін жұмып, қос қолдап, маңдайын сипалай берді. Тура ректорға барыпты. Солай. Едіге ештеңе естімегендей, маңдайын таянып, үнсіз отырып қалды. Біткен! Маған қара. Сенің өзің кімсің? Қорқақсың. Мақтаншақ корқақсың. Сен – ұлылық елесі дейтін аурумен ауырған бейшара жансың. Мен ақыл-есі бүтін талай жігітті білемін, бірақ дәл сендей именшек, сендей дәрменсізін көрмедім. Сен – сорлы жігітсің. Көзін қайта жұмды. Өз бақытыңды өзің басқа тептің. Сенің бауырыңа кеп тығылған, қанаты қатаймаған панасыз балапан еді. Ал сен... сен « Өзің ұш, ұшып-ұшып, қайтып кел » деп лақтырып жібердің. Тым құрса аз-маз ұнатпаса, жуымас еді Бердібекке. Тілеп алған өзі.
Әлгі кім деген кейіпкерлерің бар еді ғой, ұнамды, Толстойдағы... қыз... – Наташа Ростова... – Сол Наташа әке-шешесі, туған-туысқаны, қызметшілері тегіс күзетіп отырмаса, сол күні Анатоль Курагинмен қашып кететін еді. Ал қазіргі заманның қызын кім күзетіп отыр? А? Сол ұнамды қыз Наташа Ростова біздің тұсымызда өмір сүрсе Пьер Безуховқа жеткенге дейін екі-үш күйеудің басына су құйып шығар еді. Бұл – анық. Айтпайын деп ем... Сендей адамды аяудың өзі күнә. Сен менің Бердібекпен неге төбелескенімді білемісің? Гүлшатты әйел қылғаны үшін. Май мейрамына қарсы кеште бірге түнеп шығыпты. Өтірік! Батылың жетсе өзің сұра. Күн шыңылтыр аяз екен. Түні бойы қар жауыпты. Түні бойы жауған қарды, ұлпа, таза, жаңа қарды таптап, айналасы елу-алпыс қадам жерде ерсілі-қарсылы жүре беріпті. Төңірек тегіс аппақ. Үйлердің шатырын, ағаштардың жаңа ғана қанат жайған жасыл жапырақтарын, көшені, тротуарды, кенет жақындап, биіктеп кеткен Алатауды, бүкіл жер-дүниені тегіс ең соңғы қар, ақша қар бүркепті. Ауа да, жер де, аспан да таза, кіршіксіз таза еді. Сол жылы жаңа гүлдеген бақты үсік алды.
Суық қайтып, қар еріген күні алма ағаштарының бәрі жалаңаш сояуланып, жетімсіреп қалды. Алда ыстық жаз, сұрғылт күз, қақаған қыс тұрды. Бірақ өз кезегінде тағы да көктем тууға тиіс еді. ЭПИЛОГ Кейбір әуесқой оқырмандарым: « Бұдан соң не болды? » деп сұрауы мүмкін. Әйткенмен де кейіпкерлеріміздің соңғы сегіз жыл ішіндегі тағдыры жөнінде шағын ақпар бере кетейік. Профессор Әзімхан Бекмұхамедов дүние салған. Ажалынан бұрын өлуіне жалғыз ұлы Сәнжар себепкер болыпты деген сыбыс бар. Анығын айта алмаймыз. Әйелінің ағасын сабап, үш жыл отырып қайтқан Сәнжардың қазір екінші таксомотор паркінде түнгі кезектегі таксист болып істейтінін ғана білеміз. Жұмыс үстінде әлдекімдермен жанжалдасып, жақында ол арадан да қуылыпты деген сөз шығып еді, өсек болар. Бәкен Тәңірбергеновтың дені сау. Мұндағы біраз жұрттың қарсылығына қарамастан, Тәшкен асып барып, докторлығын қорғап қайтқан. Бірақ бекуі созылып кетті. Мәскеудегі Жоғарғы Аттестациялық комиссия бөгеп жатқан көрінеді. Оған да екі-үш жылдың жүзі болды. Бекітпепті-міс деген де лақап бар. Бердібек шет аймақтағы институттардың бірінде факультет деканы. Докторлық диссертациясының жайымен жақында Алматыға келіп, екі ай жатып кетті. Әнуар да, Мұхамед-Шәріп те ғылым кандидаттары.
Ғылым қажытты, бұдан арыға шама жоқ десіп жүр. Халел мен Бәтия үйленген. Екеуі де қорғаған. Үш қызы бар. Қолын бала байламағанда Бәтия ендігі біраз жерге барып қалатын еді. Уақа емес. Сәбилері тегіс әдемі. Өсіп қалды. Жұмысы жалғасар, жалғаспас – Бәтия өз тағдырына риза. Кенжек облыстық қалалардағы жоғарғы оқу орындарының бірінде оқытушы. Жетекшісі де, тақырыбы да жаңарған. Алматыға сирек катынайды. Әлі бойдақ көрінеді. Күлән ақын елу мың жолдық шежіре-дастанын мерзімді уағында жазып бітіріпті. Тек ешбір газет-журнал, ешбір баспа орны қабылдамаса керек. Қалаға тек шығармашылық қамымен келген адам, қашанғы жүре берсін, аулына қайтыпты. Бірақ шын талант қашанда өзіне жол табады ғой. Күлән ақын елу мың жолдық « Хамсасының » түптің-түбінде жарық көретініне, тым құрса, өзі өлген соң басылатынына, жоғары бағаланатынына сенімді. Гүлшат... Гүлшат жайлы мәліметіміз тапшы. Сол жылы жазда Есікті көлде болған апат кезінде қаза тауыпты деген лақап тарап еді, сенбедік. Біраз дәмдес болған кейіпкерімізді жамандыққа қимадық.
Сол Есікті көл апаты тұсында Алматыға демалысқа келіп жүрген бір жас флот офицерімен танысыпты да, оқуын тастап, соған еріп кетіпті, қазір Балтық теңізінің бе, Тынық мұхиттың ба жағасындағы бір қалада тұрады-мыс деген сөз тиіп еді құлағымызға, сол рас болар. Ал басты қаһарманымыз ше? Адамды өмір сүрген заманы, өскен ортасы қалыпқа түсіреді ғой. Едіге бойындағы бізге мәлім ұнамсыз мінездерінің көбiнен арылған. Қазір өзін дүниенің тұтқасы деп есептемейді. Туысқа мейірлі, қызыметтес жұртқа кішіпейіл, сырбаз жігіт. Тек сәл тұйықтау, елмен көп араласпайды деседі. Мұның себебі де түсінікті, Алты-жеті жыл бойы Камчатка ма, Чукотка ма, әйтеуір жер ұшығындағы, ауа райы қатаң, халқы сирек өлкелердің бірінде тұрып кепті. Нақты не кәсіппен айналысқанын білмейміз. Біреулер бұғы бағып, малшы бопты дейді, біреулер, морж, түлен аулайтын аңшы бопты дейді. Енді біреулер сол жақтағы аудандық газеттердің бірінде істепті-міс деседі. Анау бір жылдары Одақтық журналдардың бірінде пәленбай деген псевдониммен жарияланып көп мадақталған, бірақ артынан сынға ұшыраған « Чукот хикаясы » аталатын повестің авторы осы біздің Едіге көрінеді. Қазір де көпіртіп жазып жатыр-мыс.
Тек алғашқы шығармаларын баспаға беру үшін он жыл дайындалған Мопассандай, қазіргі жазғандарының бәрін машық, құр шимай деп қана қарайды-мыс. Ертең-ақ жарқ етіп шыға келмек. Біздің пайымдауымызша, осының бәрі әншейін сөз. Әрине, жақсы қаламгер боп шықса құба-құп. Қолынан келмесе, уақа емес. Бір үлкен ақын айтқандай, ең бастысы – азамат бола білуде ғой. Сөз соңында мынаны ескертпекпіз. Автор өзінің сүйікті кейіпкері ұшпаққа шығады деп кесіп-пішіп айта алмайды. Өмір – бұралаңқы, оппасы көп ұзақ жол. Сол ұзақ жолдың ұшығына жету үшін жолаушының қажыр-қайраты ғана емес, толып жатқан объективтік, субъективтік жайыттардың сәтті астасуы қажет... Әйткенмен, біз өзімізді пессимист санамаймыз. Қарыштап алға басқан, береке, бірлікке, бақытқа кеніш кең заманда, теңдік заманында өмір сүріп отырмыз. Халық басына, қауым жұртқа қиындық, алапат апат әкелген жылдардың бәрі де артта қалды. Тамақ тоқ, көйлек көк дегендей. Рас, анау керек, мынау керек, анау жоқ, мынау жоқ... Бірақ Асан Қайғы арман еткен заманның да қыр астында тұрғаны анық. Өзіміз көрмеспіз, балаларымыз көрер-көрмес, немере-шөберелеріміздің сол күнге жетері хақ.
Дәйектеме Көк мұнар Роман 1971 жылы 5 май күні басталады. Қызымет қол байлаған үлкенді-кішілі үзілістермен; жаз бойы жұмыс жасап, 25 сентябрь күні қаралай тәмамдайды ( эпилогтан басқасын ). Содан, бір жарым айдан соң ғана қайта жалғастыруға мұрша келіпті. Қыстың басында роман тазалай көшіріліп бітеді. Мәшіңкеге тезінен қоса түсіп, жаңа жылға баспаға өткізіледі. Жас жазушыға даудың өзінен гөрі сол дауға түрткі, ұйтқы болған тұрғыластарының мінез-құлқы қаттырақ әсер еткені байқалады. Әйтсе де, қозғаушы күш басқа жақта екені көрініп тұр. Ақыры, « Көк мұнар » бар өткелектен аман, бүлінбей өтіп, сол 1972 жылдың қыркүйегінде басылып шығады. Жазушының өз сөзіне қарағанда, кітаптың елу төрт мың данасы тұтасымен бірер апта ішінде таралып кетеді. Жалпы жұртшылық, әсіресе жастар үлкен сүйінішпен қабылдайды. Алайда, баспадан шықпай жатып-ақ жамандай бастаған әдебиетші, сыншы қауым жас жазушының тұңғыш романын жаппай үдірейген, шошынған көңілмен қарсы алады, мойындау тұрыпты, шалағай, сауатсыз дүние деп таниды. Сол жылдардағы әдеби сын « Көк мұнарды » ешбір күмәнсіз нашар шығармалардың қатарына жатқызады, тіпті, дарынсыздық үлгісі ретінде мазаққа айналдырғаны бар.
Бұл турасында « Шытырманда » шет жағалап қана айтылған. Бір ғана үстеме – « Көк мұнарды » қудалау « Алдаспан » антологиясына, яғни, қазақ халқының орта ғасырлық поэзиясына, өткендегі ең асыл мұраға, ұлттық рухқа қарсы жорықтың жалғасы, жаңа бір тармағы болатын. Одан беріде отыз жыл өтті, заман өзгерді, алайда, бұрынғы-соңғы оқырман атаулының көңілінен шыққан « Көк мұнар » әдебиетші қауымының таным-түсінігінен тысқары қалпында қалды. Бірлі-жарым стильдік түзетулер болмаса, алғашқы басылым мен кейінгі басылымдар арасында ешқандай айырым жоқ. Роман орыс тіліне аударылып, 1976 жылы 100 000 дана таралыммен жарыққа шықты ( Алматы, « Жазушы » ). Едіге Мағауин https: //t.me/kzkitap Notes [ ←1 ] Императорлық Орыс География қоғамы Орынбор бөлімінің жазбалары, мың сегіз жүз жетпіс бесінші жыл, үшінші топтама... [ ←2 ] Бұл жердің несі – біз. Менің ең жақын досым... [ ←16 ] Артық рәсімнің керегі жоқ, Кенжеке. Ертегідей көрікті!.. Сен менің қандай ақымақ екенімді, және... өзіңді қалай сүйетінімді жақсы білесің. Ендеше, неге үнемі мені күлкіге айналдырасың? Әлде көңілің қайтты ма?
Егер Сіз мені өзіңіздің назарыңызға татымайды деп санасаңыз, турасын айтыңыз. Мен рақым сұрамаймын. Сендік ( өзің сүйе тұрғанда ) қызың » [ ←48 ] Демекші. Тыңдап тұрмын!.. Әйтсе де, өкінішке қарай, профессор емеспін. Және, бақытсыздыққа қарай, ешқашан да профессор болмаймын. Профессор болу қандай рақат десек те. Бірақ менің тағдырым солай... [ ←51 ] – Мен сізді тыңдап тұрмын! Бұл – профессор Бек-Мұхаммедовтың және оның ұлы, екінші жылға қалған студент, ұят ай, масқара-ай, ол да Бек-Мұхамедовтың пәтері. Сондықтан да ішіп алдым, қайғы-шерден. Енді маған мұндай ақымақ сұрақтарды қоймаңыз... Әй, тоқта. Сенің жағдайың келмей ме... атың қалай еді... Маған қарызға ақша беруге жағдайың келмей ме. Менде болып еді, ұсталып кетті... Қарыз бере қойшы... Азғана ғана. Жүз-жүз елу сом... А? Жоқ па? Соншама қайыршы болсаң, тұтқаны орнына қой... [ ←52 ] Тар шеңберге [ ←53 ] Мейлі, шайтан алсын оны! Мен әзірше сіздердің тілді түсінбеймін ғой. Тағы біраз тұрайық. Харун-әр-Рәшидтің... сарайының қаңқасын тамашалап. Папа ма?
