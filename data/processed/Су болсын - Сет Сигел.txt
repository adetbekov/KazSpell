Израильдің сусаған әлемге берген амалы СЕТ СИГЕЛ Басқа да қазақша кітаптарға осы сілтеме арқылы қол жеткізіңіз Адам суға қарап жүзін көрер, Жүрегіне қарап кім екенін білер. ӨСИЕТ, 27:19 Жылнама 1920 – Аумағы қазіргі Израиль, Иордан өзенінің батыс жағалауы мен Газа секторын қамтитын Палестинада Британия мандаты құрылды. Бұл – қазіргі Израиль даласындағы су инфрақұрылымындағы алғашқы ірі жоба. Британия мандатының ресми өкілдері су тапшылығына байланысты Британ мандатына қарасты Палестина аймағындағы халық санын өсірмеу туралы көп үкімінің алғашқысын жариялаған. Олар елде тұтынылатын ауызсудың жартысынан астамын жеткізіп отыр. Жергілікті су шаруашылықтары құрылды. Бұдан әрі су мен кәрізді Израиль әкімдері қадағаламайды. КІРІСПЕ. ЖАҺАНДЫҚ СУ ТАПШЫЛЫҒЫ ТАЯП КЕЛЕДІ Құдығың құрғап қалмайынша, сусыз қалам-ау деп ойланбассың. Боб Марли АТАУЫ ҰЛТТЫҚ БАРЛАУ КЕҢЕСІ ( National Intelligence Council ) болғанымен, мұнда ешқандай құпия операция атқарылмайды. Ол – АҚШ-тың маңызды әрі қырағы мемлекеттік агенттігі. Атауына қарап, алғаш тыңшылар агенттігі ғой деген ой келсе де, университет факультетінің клубына немесе талдау орталығына көбірек ұқсайтынын байқауға болады.
Бұл кеңес басқа барлау агенттіктерінен келген ақпаратты жинақтап, үкімет шенеуніктері мен саясаткерлерге көмектесу үшін келешекте туындауы мүмкін мәселелерді анықтап есеп береді, ол құжаттардың кейбірі аса құпия саналады. Сондықтан осындай консерватив ұйымның сол кездегі аса құпия, ал кейін жартылай құпия болып, әлем су дағдарысымен бетпе-бет келер кезең таяп келе жатқаны туралы құжаттарды шығарғаны қызық болды. Бұл дағдарыстың алғашқы белгілері әлдеқашан біліне бастаған. Бір жерде қуаңшылық болып, екінші бір жерде жерасты су қабатынан шамадан тыс су шығып жатқанын, сондай-ақ ешкімнің ойына кіріп-шықпаған бір елде қоғам наразылық танытып жатқанын күнде естіп, етіміз өліп кеткен секілді. Барлау, болжау мәліметтеріне сүйенсек, мәселе ушығып, келешекте тіпті өрши түсетін жайы бар. Әңгіме « болса » емес, « болғанда » не « болатынында ». Болжамға сенсек, алдағы ондаған жылда АҚШ-қа, дүниежүзіндегі қауіпсіздікке байланысты мәселеде маңызды рөл атқаратын өзге елдерге де толық мемлекеттіктен айырардай қауіп төніп тұр. Құжатта қарастырылатын мәселе – проблеманың салмағы және қаншалық жылдам сезілетіні. Бүкіл жер жүзі су тапшылығын сезінбеуі мүмкін, тек ұзақ уақыт әсерін сезінбейді дей алмаймыз.
Әлем халқының 20 % -ы, яғни, шамамен 1,5 миллиард адам осы су дағдарысының алғашқы құрбаны болмақ. Қазірдің өзінде 600 миллион адам судан тапшылық көріп отыр? Сайып келгенде, құрлық бетінің 60 % -ы өзгереді. Алдымен, су жеткілікті мөлшерде жеткізілмесе, АҚШ нарығына да, әлем нарығына да қауіп төнеді. Салдарынан дүниежүзінде азық-түлік қымбаттайды. Барлау есебінің болжамына сәйкес, энергия өндіруге су көп жұмсалатындықтан, алдағы уақытта « су мәселесі тұсау болып », қуат көзі азаймақ. Бұл процесс Оңтүстік Америка экономикасының жүрегі – Бразилияда басталып та кеткен. Құжатта бұдан ары: « Маңызды елдердің азық-түлік пен энергия өндіру қабілеті » әлемді түбегейлі өзгертпек: « дүниежүзінің азық-түлік нарығына және онсыз да дамуы ақсап тұрған экономикаға қауіп төнеді » делінген. Неғұрлым энергия аз өндірілсе, соғұрлым экономиканың дамуы бәсеңдейді. Ал азық-түлік қымбаттауы мен экономиканың баяу дамуы – әлеуметтік толқуға себеп болар бірден-бір формула. Су дағдарысы – кедей елдерге көмек көрсететін халықаралық ұйымдар ғана айналысатын мәселе емес. Қытай мен Үндістан сияқты АҚШ-тың ірі сауда серіктестері әрі әлемдегі экономикасы қуатты мемлекеттер су тапшылығын бастан өткеріп те жатыр.
Бұл жағдай жақын арада олардың экономикасы мен саяси тұрақтылығына тікелей әсер етпек. АҚШ-та да, әсіресе батыс штаттарындағы су келешегі бұлыңғыр. Су көздерінің азаюы кәдімгі су дағдарысын тудырады. Оның өзі АҚШ-тағы әр адамға, тұратын жеріне, азық-түлікке қанша ақша жұмсайтынына немесе қалай қаражат табатынына қарамастан, тікелей не жанама түрде әсер етеді. Калифорниядағы Сан Хоакин алқабын ауыл шаруашылығы саласының озық үлгісі десек қателеспейміз. Мұнда АҚШ-тың басқа жеріне қарағанда, жүзім, апельсин, алхоры, көкөніс, бадам, пісте анағұрлым көп өндіріледі. Алайда алқаптың кей бөлігінде қазірдің өзінде су тапшылығы байқалып, бүкіл алқаптан алынатын өнім көлемі едәуір кеміген. Калифорнияда бұрынғыдай мол өнім өндірілмеуі әбден мүмкін. Ауылшаруашылық өнімдерінің бағасы да көтерілген, ал су көзі азайған соң, Калифорнияның алаңсыз өмір салты бұрынғыдай емес, су пайдалануға қатаң шектеу қойылған. Калифорния штатына ғана тікелей қауіп төніп тұрған жоқ. Екінші дүниежүзілік соғыс аяқталғаннан кейін « Ұлы жазықтың су қоймасы » атанған табиғи жерасты суы Ұлы жазықпен шектесетін сегіз штаттағы ауыл шаруашылығының негізгі қозғалтқышы іспетті болған.
Мұнда өсірілетін бидай, жүгері, соя және арпа сияқты негізгі дақылдар Америкадағы ірі қара мен тауықтарға жем ретінде, ал дәндері азық-түлік өндірісінде қолданылған. Сонымен қатар бұл дақылдар – АҚШ-тың экспортқа шығаратын негізгі өнімдері. Ауылшаруашылық дақылдарын суаруға пайдаланылатын осы су көзі тартылып бара жатқаны сондай – тіпті қазір кей аймақтағы су көздері құрғап кеткен. Ұлы жазықтағы су деңгейі табиғи қалпына қайта келсе де, 1950 жылдардан бері шамадан тыс, қарқынды пайдаланылып, таусылуға айналған жерасты суының жаңбыр және қар суымен толығуына мыңдаған жыл қажет. Тартылып бара жатқан су көзін толықтырудың орнына, керісінше, XX ғасырда Ұлы жазық су қабатындағы судың үштен бірі XXI ғасырдың алғашқы бес жылында-ақ сорып алынған. Ал мұның Колорадо, Небраска, Канзас, Техас және тағы басқа су көзі тартылып жатқан штат шаруаларына ғана емес, миллиондаған америкалықтың әл-ауқаты мен өмір сапасына әсер етері анық. Мид көлінің алдағы уақытта күрт тартылуы оңтүстік-батыс аймақтағы штаттарға экологиялық таза электр қуатын беріп отырған өндіріс жұмысын тоқыратуы ықтимал. Аризона мен Невададағы көптеген қауымдастық Калифорнияда қабылданған шаралар нәтижесін көріп, суды шектен тыс пайдалануға шектеу қойып, жергілікті су қорын пайдаланғаны үшін артық салық салынғанымен, айтарлықтай көмегі тиген жоқ.
Өйткені жыл сайын саны артып жатқан халыққа су жеткізу қиындай түскен. АҚШ-тағы су көзіне қауіп төндіріп тұрған қуаңшылық қана емес. Онсыз да аз су қорына су ластануы да әсер етеді. Бір ғана мысал келтірейік, Флоридадағы ең ірі тұщы су көзі – Манати бұлақтары мен су қабаттары ауыл шаруашылығы қалдықтарынан ластанып кеткен. Осы су көзін жарамды ауызсуға айналдыруға қыруар қаражат керек. Қай кезде де су және инфрақұрылым дағдарысының алдын алуға болады. Дағдарыстың алғашқы белгілері байқалысымен, үкімет, азаматтық ұйым жетекшілері мен кәсіпкерлер бірлесіп шара қабылдаса, нәтижесі әлдеқайда тиімді болар еді. Кей елдерде айналасындағы басқа елдерге қарағанда қайта қалпына келетін мол су көзі бар. Алайда ресурстары шектеулі, инфрақұрылымы дами қоймаған дамушы елдер ғана емес, дамыған елдер де ескертуге құлақ аса қоймайды. Су проблемасы басқару ісіндегі кемшілікті көрсетер айна іспетті. Ал тиімсіз басқару iciне байланысты мыңдаған мысал келтіруге болады. Әлемдегі су дағдарысының өршуіне бірнеше үрдіс себеп болған. Мұның көбі жылдар бойы шешімін таппағандықтан, ұлғая берген. Соның бесеуін осы арада айтамыз. Бұл үрдістердің ешқайсының тоқтайтын, тіпті сәл де болса баяулайтын түрі жоқ. Халық саны. Әлемде халық саны өсіп жатыр.
Көптеген елде туу көрсеткіші төмендегенімен, өткен онжылдыққа қарағанда өмір сүру ұзақтығы артқаны бұл мәселені шешпесі анық. Әлем халқының саны қазір 7 миллиардтан асты және өсу қарқыны 2050 жылы 9,5 миллиард болғанға дейін жалғасады деген болжам бар. Қазіргі санға қосылатын 2,5 миллиард адам аз тамақ жеп, суды аз тұтынса да, олардың негізгі қажетіне су табу, оны тазарту және сол сумен қамтудың өзі оңай болайын деп тұрған жоқ. Орта тап саны артты. Әлем халқының саны көбейіп қана қоймай, әл-ауқаты да артып жатыр. Күні кеше кедейлік кебін киген жүздеген миллион адам қазір орта тап өкілі болып отыр. Бұл үрдіс енді тоқтамай жалғаса бермек. Бұл, әрине, адамгершілік тұрғысынан жақсы, алайда сумен қамтуға келгенде біраз мәселе туғызары анық. Ауқатты адамдардың күнде душқа түсуі, ауладағы хауызға су толтырып, көгалды суаруы сияқты күнделікті әрекеттері тұтынатын су мөлшерін арттырмаса, кемітпесін білеміз. Алайда осы ретте орта тап өкілдерінің тамақ ішу салты да анағұрлым мол суды қажет ететінін айта кеткен жөн. Жоқшылықта өмір сүретін адамдар көкөніс пен дақылдан жасалған, орта тап өкілдері ақуызға бай тағамды көп тұтынады.
Жарты келі жүгері өсіруге қарағанда жарты келі сиыр етін өндіруге он жеті есе көп су кетеді. Орта тапқа жататын адамдардың бұдан да басқа шығыны жетеді. Олардың күнделікті қолданатын көлігіне, кондиционер, компьютеріне және өзге де тұрмыстық жабдықтарына қуат мөлшерден тыс көп кетеді. АҚШ-та да, өзге елде де мұнайдың әр литрін өндіруге бірнеше литр таза су керек. Табиғи газ өндіруге, жер қыртысын бұрғылауға миллиондаған литр су қажет. АҚШ негізгі қуат өндіруші ел екенін ескерсек, мұнда осы мақсатта күніне миллиондаған литр су тұтынылады. Климат өзгерісі. Климат өзгергендіктен, температура көтеріліп, көл және өзен суы тез буланады. Күн ысыған сайын дақылдарға да көп су қажет. Бұған жаңбыр аз жауатын маусымды да қосқан жөн. Жаңбыр сирек, араға біраз уақыт салып жауғаны және мөлшері әлдеқайда аз болғаны да рөл ойнайды. Жаңбыр ұзақ уақыт жаумаса, топырақтың беті қатайып кетеді. Жаңбыр суы көп ретте кәріздер мен өзендерге ағып немесе қақ болып тұрып қалып, буланып кетеді. Қалай болғанда да, топыраққа сіңбегендіктен, жаңбыр суының пайдасы да шамалы. Ластанған су. Ластанған су тұщы су қорының азаюына себеп болады.
Халыққа қажет дәнді дақыл мен малға керек жем-шөпті мол дайындау үшін әдетте тыңайтқыш, пестицид себеді. Осы химикаттың көп бөлігі егістікті суарғанда немесе жаңбыр жауғанда жерасты су қабатына сіңіп немесе өзен-көлдерге ағып жетеді. Қазба байлықтарын өндіргенде жер қыртысын сумен бұрғылау секілді әдістерді қолданады, ал бұған көп су қажет. Сонымен қатар процесте қолданылатын химиялық реагенттер маңайдағы тұщы су көздерін ластайды. Қалай болғанда да, химикаттар су көздерін ластап жатқаны анық. Өнеркәсіп қалдықтарының бірі – канцерогендік заттар. Су көзі қалай ластанса да, су қабаты мен көлдерді зиянды заттардан тазарту өте қымбатқа түседі, кей жағдайда тіпті тазарту мүмкін емес. Ластанған су көздері бір құнды дүниемізден айырылғанымызды, кей жағдайда тіпті біржола жоғалтып, орны толмас шығынға ұшырағанымызды білдіреді. Рәсуа болған су. Күн сайын әлемнің әр қаласындағы тесілген құбырдан, ашық қалған гидранттардан, ұрлық кесірінен немесе бейғамдықтан талай су рәсуа болып, ысырап болып жатады. Лондонда судың 30 % -ы, ал Чикагода 1/4 бөлігі босқа ағып кетеді екен.
Таяу Шығыс пен Азиядағы ірі елдерде нашар инфрақұрылым кесірінен жүйедегі судың 60 % -ы рәсуа болады, тіпті 50 % -ы кәдеге жарамай, текке ағып кететін кезі де аз емес. Нью-Йоркте құбырлар ақауын жөндегеннен кейін су шығыны азайған. Дегенмен миллиардтаған литр су рәсуа болып жатады: күн сайын істен шыққан үлкен құбырдан тамшылап аққан 130 млн литр су ысырап бола­ды. Сырт көзге байқалмағанымен, орасан зор табиғи байлығымыздың текке ағып жатқанын білуіміз керек. Аталған қиындықтардың ( халық саны өскені, әл-ауқаты артқаны, климат өзгерісі, су көздері ластанғаны, инфрақұрылымдағы судың рәсуа болғаны ) қай-қайсынан да шығар жол бар. Ол үшін мәселені жіті қадағалап, ниеттеніп, креатив ойлап, білікті қызметкерлерді дайындықтан өткізіп, мол қаражат жұмсауымыз керек. Бұл мәселені шешуге бүкіл ел атсалысуы керек. Дегенмен көп ел бұған кірісе қоймас. Алайда проблема шешімін табуға болады. Сұраныс артып, ресурстар азайғаны экономика дамуына кедергі болып, саяси тұрақсыздық туғызбауға, сондай-ақ табиғи су қорлары кемігені немесе жауын-шашын мөлшері азайғаны ел болашағына әсер етпеуге тиіс. Мәселені тиімді жолмен шешсе, шектеулердің өзі елді дамытып, жаңа мүмкіндік көзін ашады.
Дағдарысқа ұшыраған әлем моделі Израиль жерінің 60 % -ы шөлді, қалғаны – шөлейт аймақ. Бұл Екінші дүниежүзілік соғыстан кейінгі кезеңдегі ең жоғары көрсеткіш екенін ескеру керек. Израиль құрылған сәтінде кедей елдердің бірі болған, ал қазір экономикасы қарқынды дамып жатқан мемлекет. Израильде орта тап өкілі болу – қалыпты жайт. Жас мемлекет іргетасын енді бекітіп жатқан кезеңде жылдық жауын-шашын мөлшері қатты азайып кеткен. Алайда қатаң климаты мен қолайсыз ландшафтына қарамастан, Израиль судан таршылық көрген емес, керісінше, ауызсу қажетінен артылып қалатын. Тіпті кейбір көрші мемлекеттерге су экспорттаған. Елдің әр даму сатысында су пайдалануды жоспарлау және технологиялық шешімдер назардан тыс қалып көрген емес. Тіпті « су өндіруші машинаға » айналмай тұрып-ақ, Израиль су ресурсын пайдалану құпияларын әлем елдерімен қарым-қатынасын жақсартуға пайдаланған. Су мәселесіне ерекше мән беріп, алдын ала жоспар құрып, болашағын белгілейтін өзге де елдер бар. Аустралия мен Сингапур – осы елдер қатарындағы дамыған мемлекеттер. Тіпті АҚШ-тағы Невада мен Аризона сияқты кейбір штаттар су тапшылығынан, сондай-ақ келешек сұраныс пен қауіптен сақтануды жоспарлап та қойған. Әрине, су шаруашылығына қатысты Израиль ойлап тапқанның бәрі барлық жерде кәдеге асқан жоқ.
Жері ауқымды немесе жер бедері өзгеше елдер шағын Израильдің сумен қамту шараларын өзекті санамайды, әрі маңызын бағамдай бермейді. Өйткені кей ел аумағында шөл аймақ жоқ немесе ұзаққа созылатын жауын-шашын маусымынан су тапшылығын сезінбейді. Ал енді бір елдер өзен-көлге бай. Дамушы елдердің көпшілігінің Израиль инфрақұрылымын пайдалануға қаржы жағынан шамасы келе бермейді. Дегенмен Израиль жасаған істердің бір парасы кез келген мемлекеттегі су ресурсын басқару жүйесін өзгертуге көмектесе алады. Тым болмағанда, Израильдің суға қатысты ұстанымдары және оның ұлттық санадағы басым рөлі көшбасшылар мен осы тақырыпқа қызығатын әлемнің түкпір-түкпіріндегі және әл-ауқаты түрлі азаматтарға шабыт берері анық. Негізі, әлем халқы осыдан он шақты жыл бұрын су тапшылығының алдын алуды жоспарлап, үнемдеу шараларын қолға алғанда дұрыс болар еді. Дегенмен әлі де кеш емес. Енді Израиль мұны қалай істегенін көрейік. I БӨЛІМ. СУДЫ БАСТЫ БАЙЛЫҚ ДЕП БАҒАЛАЙТЫН МЕМЛЕКЕТ ҚҰРУ 1-тарау. СУДЫ ҚАДІР ТҰТҚАН МӘДЕНИЕТ Жаума, жаңбыр, жаума! Ертең жаусаң болмай ма? Америкалық балалар тақпағы Жау, жау, жаңбыр, жау, жаңбыр, Күні бойы тамшылап. Тамшы жерге тамғанда Қуанып соқ шапалақ!
Израильдік балалар тақпағы Ая Мирони қазір жасы отыздан асып кетсе де, кейде бала күніндегі ваннаға шомылған сәтін еске алып отырады. Денесін сүлгімен сүртіп, үстіне таза киім кигізген соң, анасы пластик шелегін алып ваннаға қайта кіретін, ондағы қалған суға шелегін батырып, толтырып алатын. Кейін көтеріп аулаға шығып, шағын аулада өсіп тұрған гүл және өзге де өсімдіктерді сабынды сумен суаратын. Қайта оралып, шелекті тағы тол­тырып, қайта шығып кететін. Бұл оқиға Израильдегі жоғары орта тап өкілдері тұратын ауданда болғанын білмесеңіз, дамушы елдегі бір кедей ауылдағы жағдай ғой деуіңіз әбден мүмкін. Үйде су сарылдап ағып тұрғанымен, Аяның анасы суды ысырап қылуға болмайтын бағалы зат деп білген. Анасы суды осы­лай және өзге де жолмен үнемдегенін көрген Ая мен оның бауырлары әр тамшы судың сұрауы барын санасына сіңіріп өсті. Жастай санасына сіңген сабақ есейгенде де естен шықпайды. Ая суды қастерлеу туралы мектепте де жиі айтылатын дейді. Әр сыныпта « әр тамшы суды үнемдеуге » үндейтін плакаттар ілініп тұратын. Ая да Израильдегі өзге балалар секілді, осы тараудың басында берілген тақпақты әндетіп жатқа айтқан. Америкалық баланың жауған жаңбырға мәз болып, шапалақтап жатқанын елестете алмайсың.
Олар « Ертең жаусаң болмай ма? » деп жаңбырды « қуып » жатады. Су үнемдеуге үндейтін әдіс-амалдар балалар тақпағымен шектелмейді. Бұл ретте мұны Аяның анасының іс-әрекеті секілді ұғу керек шығар. Яғни су үнемдеу әркімнің міндеті екенін оқушылар санасына сіңіруге ықпал ететін оқу бағдарламасы дегеніміз дұрыс болар. Аяның анасы су үнемдеуге тырысқан шығар, алайда ел мектептерінде балаларға ата-аналарына су үнемдеу әдетін қалай үйретуге болатыны жөнінде сабақ өтетінін де айта кеткен жөн. Өзге елдегі балалар секілді, Израиль оқушылары да гигиена сабағында қалай душқа түсіп, қалай тіс ысу керегін үйренеді. Дегенмен Израильдегі оқытудың бір айырмашылыгы бар: мұнда қосымша тағы бір дағдыны қалыптастыруға мән беріледі, яғни оқушылар суды үнемдеп пайдалануды үйренеді. Су үнемдеу – кім-кімнің де міндеті, сондай-ақ үнемдеу дағдысын қалыптастыратын танымдық үдеріс. Әрине, Израиль халқын су үнемдеуді ғана ойлайтын халық десек, қателесеміз. Алайда суды қастер тұтып, қадірлеу деген жалпыға ортақ түсінік бар. Мұндағы суды қадірлеу мәдениеті қалыптасуына Израильдің көп жері шөл және шөлейт болғаны әсер еткен. Құрғақшылық таңсық емес. Израиль халқының су және оның құндылығы жөніндегі түсінігі санада орнығуына әсер еткен жер бедері ғана емес.
Израильдегі еврейлердің көбі дінін берік ұстанбаса да, мәдениеті мен дәстүрінің негізі өзгермеген. Еврейлер жерінен қуылған дәуірден дербес ел болып орныққанға дейінгі екі мың жылдық діни мәдениетінде жаңбыр мен шыққа ерекше мән берген. Еврейлер мыңдаған жыл бойы оқып келе жатқан дұғалар арасында жылдың белгілі бір мезгілінде оқылатын жаңбыр туралы дұға да бар. Израильдегі және шетелдегі еврейлердің көбі күніне үш мәрте осы дұғаны оқиды. Дұға еткенде тұрып жатқан жеріне емес, Израиль жеріне жаңбыр жаусыншы деп тілейді. Сулы-нулы жер болсын, шөл дала болсын, қайда жүрсе де, еврейлер іштей Қасиетті Жердің ауа райы оңалғанын тілеп, дұғаларын Иерусалимге қарап оқитын. Уақыт өте бұл дағды Ая мен бауырларының санасына сіңгендей, еврейлердің қоғамдық ұстанымына айналды. Сондай-ақ еврей Інжілінде су туралы не ойлау керегі жөнінде нұсқаулық бар. Інжілдің танымал қиссаларының бірінде Исраил ұрпақтары ел кезіп жүргенде, Мұса пайғамбар ішетін су іздеп, бір тасты асатаяғымен түртіп қалады. Сол сәтте тас астынан су шыға бастайды. Бұл оқиғаны еңбек бөлінісі жөнінде тұспалдап айтылған деп тәпсірлейді, яғни Құдай исраилдықтарға аспаннан күнделікті дақыл жаудырып тұрады, ал Мұсаның міндеті – ( Құдайдың жол көрсетуімен болса да ) су тауып беру.
Бұл қисса кез келген жерден су табуға және өзгеше әдістермен қол жеткізуге болатыны туралы ескерту іспетті. Жыл сайын еврейлердің Жаңа жылы – Рош Хашана алдында әлемдегі барлық синагогада Мұсаның Тәураттағы дұғалары мен қарғыстары оқылады. Еврей дұғалары арасында ең көп оқылатын « Шема » дұғасы бесінші кітаптан алынған. Онда Құдай қағидаларын ұстанбағандықтан, жаңбыр жаумайтыны және жаңбыр жаумағаны күнәһардың « өліміне » себеп болатыны айтылған. Судың маңызы діни қиссаларда ғана айтылмайды. Лингвистика тұрғысынан қарасақ, еврей Інжілі – « дымқыл құжат ». Мұнда « шық » сөзі 35 рет, « су тасқыны » 61 рет, ал « бұлт » сөзі 130 рет кездеседі. Еврей Інжілінде « су » сөзі 600 рет кездеседі. Еврейлердің Киелі кітабында « жаңбыр » сөзі шамамен жүз рет жазылған. Сондай-ақ иврит тілінде жыл басында және аяғында жауатын жауын мағынасын білдіретін басқа да сөздер бар. Қары қалың өлкені мекендейтін эскимостар тілінде қар мәнін білдіретін бірнеше сөз болса, Киелі Жердегі еврейлер тілінде, керісінше, сирек жауғандықтан болар, жаңбыр мәнін білдіретін бірнеше сөз бар. Көшіп келген сионистердің басым бөлігі зайырлы болғандықтан, дұға кітаптары мен Інжілін жүйелі оқымаған шығар.
Дегенмен олар Ресей мен Польша сияқты жауын-шашыны мол, Мысыр мен қазіргі Ирак сияқты сарқырап аққан өзені көп елдерден көшіп келген еді және Інжіл мен еврей дәстүрінен де хабары бар болатын. Сондықтан да олар Израиль жеріне көшіп келгенде, ғасырлар бойы сақталған дәстүрлі еврей танымындағы судың маңызын жете түсінген. Батыл су инженерлері Жазушы Теодор Херзл Венада заңгер, журналист қызметін атқарған. Ол басқа сионистерге қарағанда еврей салт-дәстүрін өте аз білетін. Херзл елдегі оқиғаларды ой елегінен өткізіп, Еуропадағы еврейлер қуғындалып, өзге халыққа сіңіп не жойылып кетеді деген ой түйеді. Сөйтіп, өмірінің қалған бөлігін саяси сионизм қозғалысын құруға арнайды. Еврейлер атамекеніне саяси қолдау көрсетіп, Херзл эссе, пьеса және кітап жазып, сионизм идеясын таратуға атсалысқан. Шығармалары арасындағы екеуі: 1896 жылы жазылған The Jewish State ( « Еврей елі » ) деген саяси трактаты және сол кездің бестселлері Эдуард Белламидің Looking Backward ( « Өткенге көз тастау » ) туындысы стилінде жазылған утопиялық романы аса танымал болған. Херзл 1902 жылы жазған бұл романын Altneuland немесе « Ескі жаңа жер » деп атаған.
Сионизм қозғалысының идеясын түсіндіретін еңбектер арасында діни туындылар болмаған, сондықтан көбі оның орнына Херзлдің сөздерін, хаттары мен күнделіктерін оқыған. Дүниауи киелі кітап саналған Херзл еңбектері әлемнің көптеген тіліне аударылған және сауатты сионистің бәрі осы екі шығармасын оқуға тырысқан. Херзл 1904 жылы 44 жасында қайтыс болған. Ал көпшілік оның шығармаларына о дүниеден жіберілген нұсқаулық ретінде қарап, адамға рух берер туынды деп бағалаған. Арада көп жыл өтсе де, Израиль көшбасшылары Херзлдің осы екі кітабы мен өзге де еңбектерінен дәйексөздер келтіретін. Кайзер сионизмнің негізін қалаушы қайраткерлер еңбектерін жоғары бағалап, жан-жақты қолдауға дайын екенін білдіреді. II Уилхелм Херзлге киелі жердің ежелгі даңқын « су мен көлеңке ( орман ) » ғана жаңғырта алады дейді. Төрт жылдан кейін Херзлдің Altneuland ( « Ескі жаңа жер » ) футуристік романы жарыққа шығады. Автор кітабында императордың осы сөзін бас кейіпкердің аузынан айтқызады. Палестинадағы еврей қоныстарын көрген кейіпкер: « Бұл елдің келешегі жарқын болуы үшін су мен көлеңкеден басқа ештеңе керек емес » дейді. Altneuland ( « Ескі жаңа жер » ) шығармасының аяқ жағында Херзл суреттеген бас кейіпкерлердің бірі алдағы уақытта еврей жерінде су инженерлері батыр атанады деп болжайды.
Херзл – елдегі су келешегін осылай қиялдап өткен жан. Жазушы өмір сүрген кезеңде Палестинаның су қоры мен құнарлы жері аз, жұтаң болғанымен, Херзл ел ертеңінен үмітін үзбей, келешегін былай сипаттайды: « Көктен тамған әр тамшы ел игілігіне жұмсалады. Еврейлер отанында қой үстіне бозторғай жұмыртқалаған заман қайта орнағандай. Палестина қайтадан жерұйыққа айналды ». Утопиялық романдар талабы тым жоғары болатыны белгілі. Херзлдің де сионизм, әсіресе сумей байланысты талабы сол деңгейге сай болған. Саяси ізбасарлары да осы талап деңгейінен түскен емес. Су мәселесі сионизм негізін қалаушылардың санасына кітап және уағыз арқылы ғана емес, өзге де жолдармен бекіген. Алғашқы сионистер Израиль мемлекеті құрылмай тұрғанда-ақ су туралы ән айтып, һора биін жиі билейтін, ал бүгінде осы әнді Израильде тұрмайтын адамдар да жиі айтып, билеп жүргенін көруге болады. Бұл әннің жазылу тарихы өзінше бір қызық. Ел аумағында су көзін табу үшін ұзақ уақыт бұрғылау жұмыстары жүргізіледі. Алайда мол су көзін таба алмаған халық әбден дағдарады. Сол кезде Жақия пайғамбар кітабынан алынған сөзге ( « Құтқарушы қайнар көзден су алыңдар қуанып » ) ән жазылып, көпшілік арасына осы қалпында тарап, өзіндік биі қалыптасқан.
Су көзі табылғанына қуанған ел бұдан да өзге халық әндері мен билерін шығарған. АҚШ-та һора биін еврей мейрамдарында ғана биле­се, Израильде бұл би күні кешеге дейін күнделікті қатынас құралы және дене жаттығуы рөлін атқарып келген. Израильдің көрнекті жазушылары арасында су мәселесін көтермегені кем де кем. Олар астарлап та, тура мағынасында да су тақырыбын қозғап, шығармаларына арқау еткен. А.Б. Иехошуаның « 1970 жылғы жаз » деген романы су мәселесіне арналған. Қуаңшылық дегеніміз – сәтсіздік синонимі; ал шөл – құнарсыздық пен өнімсіздік белгісі. Амос Оз 1968 жылы жазған 1950 жылдардағы Иерусалим тіршілігін бейнелейтін My Michael ( « Менің Михаилім » ) деген романында жаңбырды символ ретінде көрсеткен. Романда жаңбыр мен кейіпкерлер арасындағы ұқсастық параллель суреттелген, сонымен қатар жаңбыр жауғанын күткен сәтті әдеби әсерлендіру мақсатында қолданған. Израиль жазушысы Ассаф Гаврон Hydromania ( « Гидромания » ) деген антиутопиялық-футуристік романында су мен жаңбырды сюжетіне арқау етіп, 2067 жылғы Израиль тіршілігін бейнелеп, адамзат осы бір табиғи құндылықты дұрыс пайдаланбаса, қандай зауалға тап боларын жеткізбек болған. Тіпті Израиль ақшасы мен пошта маркаларында да су белгісі бар.
Қазір айналымнан шыққан бес шекель банкнотында ( бес шекель бүгінде 1 АҚШ долларынан сәл қымбат ) Израиль премьер-министрі Леви Эшкол суреті бейнеленген. Банкноттың сырт бетіне премьер-ми­нистр бір кезде жұмыс істеген Израиль Ұлттық су жеткізу компаниясы бейнеленген. Су астыртын болса да бейнеленбеген почта маркаларын кездестіру қиын. Әдетте маркаларда Израиль су саласындағы инновациялық технологиялар, заманауи су инфрақұрылымы, Израиль жеріндегі ежелгі су жүйелері бейнеленеді. Су бар адамға тиесілі Сионизм қозғалысын құрушылар тұжырымдап, жас Израиль мемлекеті қабылдаған шешімдер арасындағы ең маңыздысы әрі Израиль халқының су мәдениетіне ерекше ықпал еткені – « Су – халықтың ортақ меншігі » деп жариялағаны десек артық айтқанымыз емес. АҚШ-та су жеке меншікке берілсе, Израильде, керісінше, суға иелік ету және оны пайдалану жолдарының ел мүддесіне жұмыс істеуін Үкімет қадағалап отырады. Үкімет қолда бар суды халыққа тиімді жолмен бөліп отырады. Елдегі су ресурсын қадағалау Израиль су философиясын жүйелеген бірқатар заңда бекітілген. Шынында, мемлекет су ресурсын қорғау ісінде осы заң көмегімен жетістікке жеткен. Сөйтіп, жекеменшік құқығы Үкімет қадағалауына көшкен. Сол 1955 жылы қабылданған екінші заң судың есептегішсіз берілуіне тыйым салған.
Сондай-ақ коммуналдық қызметтерді әр үй мен кәсіпорынға пайдаланылған су мөлшерін есептейтін дербес есептегіш қоюға міндеттеген. Егжей-тегжейлі мәлімет жинаудың мұндай әдісі Израильдің ақпараттық технология саласында ондаған жылға ( содан кейінгі жылдары есептеу инфрақұрылымы аса құнды құралға айналған ) озып кетуіне мүмкіндік берді. Бұл заңда да халық суды қалай қолданғанын қадағалау Үкімет құзыретіне берілген. Кнессет 1957 жылы су мәселесіне қатысты үшінші заңын қабылдады. Жерасты суын қадағалау мәселесі 1955 жылғы су ұңғымасын қазу туралы заңда жан-жақты қарастырылғандықтан, бұл заңда жерүсті суына қатысты мәселелер бекітілген. Бекітілген заң бойынша, өзен, бұлақ қана емес, жаңбыр суы да Үкімет қадағалауында болады. Мұнда тіпті израильдіктердің үйінен шыққан қалдық су да заңдастырылған. Заң бойынша Үкімет рұқсатынсыз кез келген ағын суды бұруға тыйым салынған. Жайылымға мал айдаған шаруалар су жолын кешіп өтуге және малын жаюға рұқсат алуға тиіс. Бұл заңда да Үкіметке жекеменшік сектордың іс-әрекетін қадағалау құзыреті беріледі. Сол жылы қабылданған заң Үкіметке « қоғам мүддесін жетілдіру және қорғау мақсатымен жеке су пайдаланушыларды қадағалауға, қажет жағдайда шектеуге өкілет берген ». Су ресурсының бәрі мемлекет меншігіне, Үкімет қадағалауына өткен.
Жер иесі меншігіндегі жер астындағы және үстіндегі су ресурсын жекеменшігім деуге, алдын ала ескертусіз пайдалануға құқы болмаған. Сөйтіп, заң бойынша суды жеке пайдалануға рұқсат алу тәртібі бекітілген. Израиль үкіметі алғаш құрылған жылдары социалистік бағытты ұстанғандықтан, оның қадағалау құзіреті ауқымды болғаны белгілі. Алайда кейін социалистік бағыттан бас тартқанда, « Су туралы » заң өзгеруі немесе күшін жоюы мүмкін еді. Бірақ суға меншік құқығы әлі де « халық » қолында, яғни Үкімет құзыретінде сақталып отыр. Тіпті мемлекеттік кәсіпорындар мен активтерді жекешелендіру шарасы бірнеше рет өткенімен, су ресурсын еркін нарыққа шығару туралы сөз қозғалған емес. Израиль – экономикасы қарқынды дамып келе жатқан капиталис­ттік ел, бірақ елдегі су ресурсын Үкімет қадағалайды. Жаңбыр суын жинауға рұқсат алмағандықтан, « Су туралы » заңды бұзып отырсыз. Жаңбыр тамшысы жерге тамған немесе шелекке түскен бойда қоғам меншігіне өтеді ». Су ресурсының мемлекет меншігінде болуын өзге елдер де заң жүзінде қарастырған. Алайда ол заңдармен салыстырғанда, Израиль бекіткен заңдағы мемлекеттік меншік ұғымы әлдеқайда абсолют. Айталық, Францияда жер иесі жерасты суын басқа адамға зиян тигізердей мөлшерде пайдалана алмайды, оған құқы жоқ.
Дегенмен Францияның 1964 жылы қабылданған « Су туралы » заңында жер иесі өзгелердің құқын бұзбаса, суды еркін пайдалана алады делінген. Сондай-ақ Францияның Азаматтық кодексінде жер иесіне меншігіндегі аумаққа жауған жаңбыр суына да иелік ету құқы берілген. Израильге барған адамның социалистік саяси партиясы күйреп, социалистік экономикадан бас тартқан елдердің өзінде осыншалық қадағалау мен шектеу жоқ деп таңғалуы ғажап емес. Бірақ мүлде олай емес. Израильдіктер су ресурсын ортақ пайдалану елдегі су қорын қорғаудағы жетістік негізі деп біледі. Профессор Арнон Соффер – саяси географ, Хайф университетіндегі география факультетін ашқан, бүкіл әлемдегі су жүйесін зерттеп жүрген ғалым. Профессор философиялық көзқарасына сай нарық еркін болуы керек дейді, сонымен қатар оған үкімет араласқанын құп көрмейді. Оның ойынша: « Израиль – батыс елі, сондықтан Израиль халқы индивидуализмді қолдайды. Бірақ кибуц ( ортақ ) ұстанымын керек қылар салалар да бар. Суға қатысты айтар болсақ, дәл осы ортақ меншік бізге жунглиде зәулім сарай тұрғызуға мүмкіндік берді ». Израильдіктер ымыраға келді. Олар жекеменшіктен де, еркін нарық пайдасынан да бас тартып, сапасы жоғары суды бәрі бірдей тұтынғанын қалаған.
Қоғам су ресурсын басқару, реттеу, бағасын белгілеу, бөлу құқығы үкіметке ғана берілуі керек деп санайды. Қазір Израильдің сумен қамту жүйесін әлемдегі ең озық ортақ жүйе деуге болады. ҰЛТТЫҚ СУ ЖЕТКІЗУ Қан адам өміріне қаншалық қажет болса, су да ел тұрмысына соншалық қажет. Премьер-министр Леви Эшкол БҰДАН АСҚАН СЫНАҚ БАР МА?! Сионизм идеясының кең таралып, біраз уақыт жүзеге асуына кедергі болған, 1939 жылғы мамырда Британия үкіметі қабылдаған « Ақ қағаз » жарлығы туралы айтып отырмын. Бұл жарлық Палестинаға, қазіргі Израиль, Батыс жағалау мен Газаны қамтитын аумаққа еврейлердің қоныс аударуына шектеу қойған еді. Британдар мақсатына жетіп, « Ақ қағаз » жарлығы ойының үдесінен шықты. Бұл жағдай сионистерді елдегі су ресурсын барынша тиімді басқару жолын іздеуге мәжбүрлеген. Тура жиырма бес жылдан кейін, 1964 жылғы маусымда Израиль Ұлттық су жеткізу жүйесі құрылады. Ұлттық су жеткізу жобасы қабылданған батыл шешім еді. Дегенмен жоба инженерлік инновация мен қаржыландыру механизмдерін жасақтауды талап етті. Осы жайтқа байланысты қарсылықта, келіспеушілікте болған. Ал оның зардабын жоюға көп уақыт кеткен.
Бірақ осы ұлттық су инфрақұрылымын жоспарлау және іске асыру жұмыстары халықтың бірігуіне, елдің көркеюіне сеп болған. Британ үкіметі Бірінші дүниежүзілік соғыстан кейін-ақ билігін жүргізген Палестина аумағында 1936 жылы араб халқының наразылығы бұрқ ете қалды. Жаппай бассыздық қантөгіске ұласып, үш жыл бойы дүрбелең туғызған. Арабтар қозғалысына еврей иммиграциясы себеп болғанымен, артынша британ полициясы мен әскерилеріне қарсы жаппай көтеріле бастаған. Көтеріліс 1939 жылы бәсеңдегендей болды. Алайда Ұлыбритания СІМ қайта бүлік туып кете ме деп алаңдап отырған. Көп ұзамай Еуропада жаңа соғыс өрті тұтануы мүмкін еді, сондықтан Ұлыбритания шенеуніктері палестиналықтарды қадағалауға ірі әскер қосындарын ұстап отырғанды жөн көрмейді. Сонымен қатар Палестинадағы наразылықтан соң іле-шала өзге де отар елдер Британиядан тәуелсіздік алу мақсатында бас көтеруі мүмкін деп болжап, мұсылман қауымдарын қатаң бақылауға алады. Өңірде әскер ұстау көп қаржы талап ететін. Сондықтан да Британия СІМ Палестинада 1936-39 жылдардағы араб көтерілісі секілді тағы да дүрбелең туып кетер ме екен деп, үнемі қадағалап отырған.
Британ империясы отар елдер мәселесіне алаңдап отырғанда, 1920 жылдардың аяғында ағылшын экономистері алғаш рет: « Палестинаға еврейлердің қоныс аударуын шектеу керек, бұл аймақта халық көбейсе, ауыл шаруашылығына және өзге де мақсатқа қажет су ресурсы сарқылуы мүмкін » дейді. Экономистер Палестина аумағында тұратын адам саны екі миллионнан асып кетсе, өңірдегі жағдай нашарлап кетеді деп тұжырымдаған. Еврей эмиграциясы мен табиғи өлім көрсеткішін ескергенде, еврейлер саны бес жылдан кейін де дәл сол қалпында қалуы керек еді. Бұл жарлық сионистердің еврей мемлекетін құру арманын жөргегінде тұншықтырғандай болды. Саяси тұрғыдан көп талқыланған және Екінші дүниежүзілік соғыс кезінде қуғындалған Еуропа еврейлерінің үмітін үзе жаздаған « Ақ қағаз » жарлығы Израиль мемлекетінің су саласына қатысты дазіргі ұстанымына негіз болған. Сионизм көшбасшылары Британ экономистерінің Палестинадағы су қоры жөніндегі есебі қате екенін дәлелдеуге тырысқан. Жалпы айтқанда, еврей көшбасшылары алға қойған мақсатына жету үшін Палестина аумағына Британ экономистері айтқан шамадан көп, яғни қосымша тағы миллион тұрғынның қоныстануы ешқандай қауіп төндірмейтініне өздері көз жеткізуге тиіс еді. Бұл жоспарлар британдар тұжырымын өзгерте алмады, сондықтан еврейлерге қоныс аударуға берілетін квота саны артқан жоқ.
Бірақ осындай кедергілер мен соның негізінде туған жоспарлар философиялық және практикалық тұрғыдан Израильдің су ресурсы басқармасын құруға түрткі болған. Міне, сол кездегі ұмтылыс нәтижесі бүгінде Израиль халқының суға сұранысын қамтамасыз етіп келе жатыр. Бүгінде Палестинада он екі миллионнан астам халық бар. Оның сегіз миллионға жуығы Израильде, төрт миллионға жуығы Батыс жағалау мен Газа секторында тұрады. Сондай-ақ Израиль палестиналықтарға да, Иордания Корольдігіне де су жеткізіп отыр. Тіпті жыл сайын бұрыш, қызанақ, қауын және басқа да суды көп қажет ететін өнімдерін экспортқа шығарып, миллиардтаған доллар пайда тауып келеді. Британ экономистері қателескені айтпаса да түсінікті. Су маманы – Симха Бласс Жер бетінде әділет болса, Симха Бласс есімін Израиль тұрмақ, дүниежүзі жақсы білуге тиіс еді. Қала алаңдарына есімі беріліп, ғылыми конференцияларда Израильдегі су мәселесін қалай шешкенін талдар еді. Бүгінде аты ұмытыла бастаған Бласс – Израильдегі су ресурсын пайдалану жолдарын жоспарлаған, кейін бүкіл әлемдегі ауыл шаруашылығына өзгеріс енгізген ғалым. Палестинадағы Ишув еврейлер қауымынан шыққан гидролог-инже­нер тым қарапайым өмір сүрген: құдық қазу, су шығару, жақын жерлерге кішігірім құбырмен су жеткізу секілді жұмыстар істеген.
Британ экономистерінің болжамын ескергеннің өзінде, Израиль жерінде су желісін жақсартпай тұрып, иммигрант еврейлерді орналастыру мүмкін емесі анық еді. Су мәселесі әсіресе 1933 жылғы ақпаннан бастап Адольф Хитлер билікке келіп, нацистік режим күшейіп, еврейлерді аяусыз қуғындағанда, Еуропадан Израильге көшкен еврейлерді қатты толғандырған. Сионизм идеологиясына сенім артып немесе Еуропадағы алапат дауылдан аман қалу үшін Палестинаға қоныс аударған миллиондаған адам ауыл шаруашылығы, өнеркәсіптен бөлек күнделікті қажетіне керек суға мұқтаж болады. Иммиграция мәселесі қаншалық маңызды болса, су мәселесі де соншалық маңызды. Бұл екеуін бір-бірінен бөліп қарай алмаймыз. Ишувтегі ең білікті су инженері Бласс Израиль мемлекеті құрылғанға дейін сионистік саяси органдарда түрлі лауазымды қызмет атқарған, Палестинадағы еврей қауымының саяси көшбасшысы Давид Бен-Гурионның сенімді көмекшісі болған Леви Эшколмен дос-жар адам еді. Эшкол су мәселесіне айрықша мән берген. Кейін Израильдің үшінші премьер-министрі болған, 1967 жылғы маусымда болған Алты күндік соғыста ел басқарған ол елдегі су инфрақұрылымының саяси және институттық құрылымын қалыптастыруға зор үлес қосқан. Сионизм көшбасшылары 1920 жылдардан бастап Израиль мемлекеті құрылғанға дейін де көптеген ұйым құрған. Эшкол 1935 жылы Бласс және өзге де мамандардың басын қосып, су жеткізетін ком­пания құруды жоспарлайды.
Екі жылдан кейін Mekorot компаниясы құрылып, су ресурсын барлау, сонымен қатар Британия билік жүргізетін аймақта саны артып жатқан еврей қоныстанушылары мен шаруаларға су жеткізу қызметін қолға алады. Эшкол 1935 жылы Блассқа, Mekorot компаниясы құрылмай тұрғанда, Изреель алқабының батысына жеткізілетін, Назарет пен Төменгі Галилеянің оңтүстігіндегі халқы тез өсіп жатқан еврей ауылшаруашылық ауданына су жеткізуге су қорын табуды өтінген. Бласстың басшылығымен бірнеше ұңғыма қазылған. Нәтижесінде жерасты су жолдары табылып, егіс алқабына су жеткізілген. Изреель алқабындағы иммигрант шаруалардың ісі алға басып, көп ұзамай жаңа шаруашылықтар ашыла бастаған. Су іздеу және жеткізу ісі аса маңызды жұмыс десек те, Изреель алқабында одан да маңызды тағы бір жоба басталған, яғни алқаптағы су көздерінен алыс жатқан егістіктерге су жеткізуді жоспарлау ісі алғаш Блассқа тапсырылған. Сол жылдары Бласс сумен қамту жоспарын құрып, халық саны жыл сайын артып жатқан үлкен аудан тұрғындарының жерді тиімді пайдаланып, көбірек өнім алуына мүмкіндік берген жобасын іске асырған. Содан кейін ғалымдар көп ізденіс нәтижесінде Изреель алқабындағы су ресурсын зерттеп, жетістікке жеткенімен, Ишувтегі қалалар мен шаруашылықтар егінге, күнделікті тіршілігіне қажет суды Жерорта теңізі жағасындағы таяз ұңғымалардан алған.
Сумен қамту, негізінен, бір орталықтан басқарылмайтын, әр аудан өзі шешетін мәселе болғанымен, аудандардағы қажет құрал-жабдықтар жеткіліксіз еді. Ол кезде аталған аймақтардағы шаруа қожалықтары мен қалалар да терең ұңғыма қазып, сапалы су шығаруға шамасы жете бермейтіндіктен, колда бар суды ғана қанағат тұтатын. Әр аймақты зерттеу нәтижесінде елдің қиыр солтүстігінде су қоры мол екені анықталған. Бұл аймақта, әсіресе Ливан және Сириямен шектескен аймақтағы тұрғындар да, ондағы шаруа қожалықтары да бір-бірінен шалғай орналасқан және суға аса зәру емес еді. Халықтың көбі елдің ұзын жағалау сызығының орталығындағы Тель-Авив метрополисі маңына шоғырланған. Негев, негізінен, көшпенді бәдеуилер ғана тұратын, кең-байтақ шөл дала болатын. Бен-Гурион осы Негевте су қоры табылса, жаңа бой көтерген мемлекет ауыл шаруашылығының дамуына серпін берер еді деп үміттенген. Алайда, Бен-Гурион ойлағандай, Тель-Авив маңынан да, Негев шөлінен де халықты толық қамтамасыз етерліктей су қоры табылмаған. Енді Бласстан су тапшылығын жоюға және британдықтардың еврей иммиграциясына көзқарасын өзгертуге ықпал ететін « сумен қамтудың ғажап жоспарын » жасауын сұраған. Бласс бірден іске кіріседі. Ол солтүстіктегі мол суды сұраныс артқан орталық пен суға мұқтаж оңтүстікке жеткізетін ауқымды инфрақұрылым жобасын әзірлеуді ойлайды.
Бласс сумен қамту жоспарларының бірін 1939 жылғы шілдеде іске асырғанымен, осы жобасын кейін тіпті Израиль мемлекеті құрылып, еврейлер иммиграциясына салынған тыйым алынған соң да, жиырма жыл бойы қайта тексеріп, жетілдіріп отырған. Оның осы бастапқы жобасы мемлекетті сумен қамтудың бас жоспарына айналған. Сондай-ақ ондаған жылдан соң қабылданған Ұлттық су жеткізу жобасы да осы құжатқа сүйеніп жасалған. Бұл жобаға қатысты да түрлі пікір айтылып, жетілдіріліп, іске асыру жұмыстары басталады. Бласс елді сумен толық қамту жұмысын үш кезеңге бөлуді ұсынған. Біріншіден, Негев шөлінен терең ұңғыма қазылса, мол су қоры табылады деп сенеді. Оның жоспарынша, бұл жерден шыққан су Негевте отыздан аса жаңа шаруа қожалығын ашуға мүмкіндік береді. Екіншіден, Негевтегі ауыл шаруашылығын дамытуға қажет суды Тель-Авивтің солтүстік-шығысындағы Яркон өзенінен жеткізуді ұсынады. Болашақта солтүстіктен оңтүстікке керек суды елдің қақ ортасынан өтетін жерасты инфрақұрылымымен жеткізген жөн деген. Ұлттық су жеткізу жобасы дегеніміз осы еді. Бласс жоспарының « кереметі » сол – британдардың Палестинадан кетуіне себеп болады. Кезінде Транс-Иордания аумағы аталған аймақтағы бір-біріне өте жақын орналасқан Ярмук өзені мен Ливандағы Литани өзені Иордан өзені мен Жерорта теңізіне құятын. Бірақ мұндағы су ештеңеге жұмсалмайтын.
Осы мол су қоры тиімді пайдаланылса, Ишувке де, Еуропадан қоныс аударғысы келетін миллиондаған еврейге де су толық жетер еді. Содан кейін екі айға жетер-жетпес уақытта Германия Польшаға басып кіріп, Екінші дүниежүзілік соғыс басталады. Соғыс иммиграцияны айтарлықтай қиындатады. Ал Еуропада « Ақ қағаз » жарлығымен қоныс аудара алмай қалған, тіпті қоныс аударуға мүмкіндігі бар еврейлер әлі де көп еді. Бен-Гурион Британия билігіне босқындарды көбірек қабылдату үшін қолынан келгенін жасап, осы бағыттағы ісін тоқтатпайды, ал Бласстың үздіксіз жетіліп отырған жоспары осы әрекеттің бір бөлігі ғана еді. Идеясын терең әрі егжей-тегжейлі пысықтаған Бласс Израильдің ішкі және шекараға жақын жердегі су көздерінен елдің кез келген ауданына су жеткізетін біртұтас ұлттық жүйе құру теориясын ұсынады. Сондай-ақ алғашқы жоспарын қайта қарап, 1943 жылы Иордан өзені мен Галилея теңізіне құятын су көздерінің солтүстіктегі бастауларынан су жинап, оған ұңғымалар жүйесіндегі суды қосу жобасын ұсынған. Бласс Лос-Анжелесті тұщы сумен қамтып отырған инженерия жетістігі саналатын Колорадо өзеніндегі жасанды суайрықты зерделеп, Негевте шашырай орналасқан шаруаларды толық сумен қамтамасыз еткенге дейін оңтүстікке су жеткізу жоспарын жетілдіре берген.
Бұдан кейін жаңбыр суын жинау, пайдалану, аймақтағы өзендерді қалпына келтіру және ауыл шаруашылығына қажет қалдық суды тазарту мен қайта пайдалану, терең ұңғыма қазу жұмыстарын жоспарлаған. Тіпті Жерорта теңізінен Өлі теңізге дейін арна қазып, суды бұрып, электр энергиясын өндіруге пайдаланайық деген ұсыныс айтады, алайда бұл жоспары іске аспайды. Су саласында бірнеше табысты жоба жасап іске асырған Бласстың жоспарлары осымен тоқырайды. Енді Ишув басшылығы сионизм жоба­сы, оның ішінде су ресурсын басқару ісі Таяу Шығыста да, әлемнің көп елінде де болып көрмеген біртұтас Ұлттық жүйе арқылы дамитынын түсінеді. Алайда британдардың қоластында болған, саяси еркіндігі шектеулі сионистер дербес саясат жүргізіп, ойға алған нәрселерін еркін іске асыра алмайтын. Мұндай ірі жобаларға қаржысы да болмаған шығар. Бәлкім, келешекте мемлекет шекарасы қандай боларын да білмеген болар. Қалай десек те, Бласс заманауи мемлекет іргетасын қалап, миллиондаған иммигрант қабылдауға мүмкіндік беретін су инфрақұрылымының негізін қалағанына күмән болмауға тиіс. Уолтер Клей Лоудермилктің « таңғажайып » бестселлері Израиль жерін сумен толыққанды қамтамасыз етуге Симха Бласстан өзге де тұлғалар үлес қосқан.
АҚШ Ауыл шаруашылығы министрлігі 1938 жылы топырақтанушы ғалым Уолтер Клей Лоудермилкті Еуропа, Солтүстік Африка, Палестина топырағын зерттеуге жібереді. Зерттеу жұмысының негізгі мақсаты – көне өркениет бесігі болған аймақтар топырағын зерттеп, Америкадағы топырақ қорғау жұмысына пайдалы тың деректер табу. Лоудермилк Израильге Еуропада соғыс басталардан бір жарым жыл бұрын, « Ақ қағаз » жарлығы шығардан бірер ай бұрын, 1939 жылғы ақпанда келген. Ғалым өз көзіне өзі сенбейді. Мыңдаған жыл күтім көрмеген көне террассалар мен беткі қабатын Жерорта теңізі шайып кеткен аймактың топырағын қалпына келтіру үшін жұмыс істеп жатқан сионистердің ерен еңбегіне сүйсініп, таңғалғанын жасырмайды. Жиырма төрт елдің топырағын зерттеген, жақында ғана он бесінші іссапарынан оралған Лоудермилк Израиль жеріндегі ауыл шаруашылығын қалпына келтіру жұмысын адам қолымен істеліп жатқан орасан еңбек дейді. Ол Ишувтегі үш жүз шаруа қожалығын, елдімекендер мен шекара маңындағы бекеттерді өз көзімен көру үшін іссапар мерзімін ұзартқан. Израиль жерінде екі мың үш жүз, Транс-Иорданияда тағы мың миль жол жүріп, ел тіршілігін көріп, сионистердің жұмысына риза болып аттанған екен.
Лоудермилк арабтардың әл-ауқаты артқанын, Палестинаға қоныс аудару көрсеткіші өскенін, бала өлімі азайғанын ескеріп, еврейлердің Израильге оралғаны еврейлерге де, арабтарға да тиімді болды деп бағалаған. АҚШ-қа оралған соң, « Израиль жерін қалпына келтіру – Израильдің, сондай-ақ Солтүстік Африка мен Таяу Шығыстың ауыл шаруашылығын және экономикасын дамытудың алғышарты » деп ойын білдіреді. Бұл кітап бестселлер болып, он бір рет қайта басылған. Кітап жөнінде оң пікірлер айтылып, тіпті бір рет The New York Times апталық газетіне жарияланған. New York Herald Tribune газетінің бас бетінде « The Miracle That Is Going on in Palestine: The Jews Restore Fertility Where the Desert Had Crept In » ( « Палестинадағы ғажайып жұмыс: еврейлер шөл даланы гүлдендіріп жатыр » ) деген тақырыпта көлемді мақаласы жарық көрген. Лоудермилк кітабында су жеткізуге, топырақтың беткі қабатын құнарландыруға, гидроэлектр бекетін салуға және екі мың жыл бұрын, яғни Екінші ғибадатхана дәуіріндегі еврей мемлекетінде болған қалың орманды қалпына келтіруге мүмкіндік ашқан Иордан өзені алабындағы ирригация жобасын қолдап, дәйектер келтірген. Осы істің бәрі жүзеге асса, Израиль табиғи ресурстар тапшылығын сезінбей, 4 миллион еврей босқынын қабылдай алады деп пайымдаған.
Лоудермилк « Ақ қағаздың » Палестина аумағына көп халық қоныстана алмайды деген басты доктринасын теріске шығарып, « Кез келген елдің халықты асырау қабілеті үнемі өзгеріп, үздіксіз дамиды. Бұл қабілет халықтың жерді барынша тиімді пайдаланғанына, экономикасын ғылым мен өндіріске сүйеніп дамытқанына байланысты өзгереді » де­гені британдарға ауыр тиеді. Лоудермилк – 1939 жылы Израильге алғаш барғанда-ақ сионистердің су саласындағы күрделі технологиясын көріп, бұл саланы дамытуға болатынын түсінген бірден-бір ғалым. Автор кітаптың аяқ жағын бұл аймақтың келешегі зор деп нық сеніммен қорытындылайды: « Еврей елдімекендеріндегі су ресурсын қалпына келтіру және жетілдіру жұмыстары осы қарқынмен жалғаса берсе, Палестина Таяу Шығыстағы өзге елдерге де үлгі болары анық. Бұл елдердегі игерілмей жатқан орасан зор ресурсты тиімді жолмен игерсе, дәл қазір бірер миллион адам ғана тіршілік үшін күресіп жүрген аймақта келешекте жиырма-отыз миллион адам бақуатты өмір сүре алады. Палестина ( еврей елдімекендері ) – бүкіл Таяу Шығысты қазіргі шөл дала кейпінен еркін әлемдегі лайық орнына шығарудың үлгісі, жолы, әдіс-тәсілі ».
Лоудермилк президент Франклин Рузвельт Алапат тоқырау кезінде Америкадағы кедей аудандарды электр энергиясымен және сумен қамтуға пайдаланған жобаны және Теннесси алабы басқармасының ( TVA ) әдісін Палестинадағы су жеткізу ісіне қалай пайдалануға болатынына тоқталған. Бен-Гурион TVA еңбегін білетін, тіпті бұл мекеменің жұмыс ауқымы мен батыл шешімдеріне риза болатын. Британия « Ақ қағаз » жарлығын шығарып, Палестинадағы халық санына шектеу қойғанда, Бен-Гурион TVA сияқты басқарма құру керек деп, ылғи осы басқарманың сумен қамтуға қатысты ауқымды жобаларын мысалға алып отырған. TVA секілді басқарма құру идеясын қолдаған Лоудермилктің жоспары Бласс жоспарынан ерекше болғанымен, ол оның басты элементтеріне ерекше назар аударған. Лоудермилктің су мәселесіне байланысты пайымдары Израиль өңірі – не айрықша ықпал еткен, сондай-ақ сионистер істеп жатқан жұмыстар АҚШ-тағы саяси элитаны да дүр сілкіндірген секілді. Лоудермилктің кітабы Конгрестің әр мүшесінің қолында болған. Тіпті Palestine, Land of Promise ( « Палестина, уәде еткен мекен » ) кітабы президент Рузвельт оқыған соңғы кітап шығар, себебі президент қайтыс болғанда, осы кітап үстелінде ашық жатыпты. Лоудермилктің Ишув қауымының құрметіне бөленгені, Израиль мемлекеті бой көтергенде Израиль Технология институты – Технионда жұмыс істеп, зейнетке шыққаны белгілі.
Оның Израильде TVA секілді басқарма құру жоспары Палестинаның су қоры мол екеніне көз жеткізіп, синонистердің суы мол жерде халық та көп болады деген ойын рас­тай түскен. Бен-Гурионның шөлдегі жерұйығы Қазір тарихшылар британдар Екінші дүниежүзілік соғыстан кейін салы суға кетіп әбден қажыды, тіпті отар елдерінен безіп, Британ империясының екі жүз жылдық билігіне нүкте қойғысы келгендей, бар нәрсеге селқос қарады деп жүр. Бұл пікір, бір жағынан, шын шығар, бірақ сол уақытта Британияның Сыртқы істер министрі Эрнест Бевин мен Британияның Палестинадағы қауіпсіздік басқармасы әлі де қатаң саясат ұстанып отырған. Бевин Британияның Үндістаннан тауар, Парсы шығанағынан мұнай таситын жолдың қауіпсіздігін қамтамасыз ету үшін Жерорта теңізінің шығысы мен Суэц арнасының қауіпсіздігі мәселесіне қатысты батыл шешімдер қабылдаған. Британдар екі соғыс арасындағы кезеңде Ирак-Жерорта теңізі мұнай құбырының құрылысын аяқтаған, сондықтан Хайфаны геосаяси және стратегиялық байланыс орны санайтын. Британияның мұнай танкерлері Жерорта теңізі арқылы Хайфадан Англияға төте жолмен жетіп, Англия экономикасын қалпына келтіруге айтарлықтай атсалысқан. Палестинаны елу жыл отарлаған британдар, әсіресе Бевин тағы елу жыл билік жүргізуді жоспарлаған. Ал сионизм көшбасшыларының жоспары басқа болатын.
Олар уақыт өте экономикалық және саяси қысымға шыдамай Ұлыбритания Палестинадан кететінін, сол сәтте жаңа еврей мемлекетінің әскери-саяси шекарасын бекітетін күрес басталады деп болжаған. Ишув көшбасшылары тулақтай жер үшін күресіп өтсе, Бен-Гурион Негев шөліне айрықша мән берген. Ол британдар елден кетсе, Негевті алып қалу үшін қолынан келер амалдың бәрін жасауға дайын болған, сондықтан британдар кетерден бұрын жаңа құрылған Біріккен Ұлттар Ұйымынан Израиль жерінің шекарасын белгілеп беруді сұрайды. Негевті көргендер әдетте тіршілікке қолайсыз аймақ деп ойлайды шөл даланың аптабына шыдар адам көп емес-ті, әрі ауыл шаруашылығына да қолайсыз еді. Суы жоқ, тақыр шөл көрінгенімен, Бен-Гурион Негевті пайдалы жер деп білген. Осы өңірдегі Қызыл теңіз жағалауына порт салса, Израильдің теңізге шығар жолы ашыларын, оқшауланып қалмасын түсінген. Синай түбегі арқылы Мысыр басқыншылығына қарсы тұруға таптырмас стратегиялық орын боларын да білген. Су мәселесі шешілсе, қоныс аударушылар көбейіп, ауыл шаруашылығын дамытуға болады деп болжаған. Бен-Гурион Негевті игеруді дәл қазір бастап кетпесе, Біріккен Ұлттар Ұйымы осы бір шөл аймақты сионистерге ешқашан бермейтінін біліп БҰҰ уәкілдеріне қалай да шөл дала жаңа еврей мемлекетіне берілсін де­ген қаулы қабылдаттыру керек деген оймен дәйектерін дайындап үлгеруге асығады.
Сөйтіп, Бласс жоспарының бірінші кезеңін іске асыруға яғни Негевте терең су ұңғымасын қазуға шешім қабылдайды. Алайда ұңғыма қазу үшін сионистер, алдымен, еврей халқының нендей талабы барын дәлелдеуге тиіс. Осы бір айтулы, тіпті кино сценарийіне сұранып тұрған оқиғаның негізінде су мәселесі жатқан еді. Йом Киппур – еврей күнтізбесіндегі маңызды мейрам, көпшілік ауыз бекітіп, құлшылық жасап, тәубеге келетін күн. Еврейлер 1946 жылы алғаш рет британдар тыйымына қарсы шығуды осы күні бастаймыз деп ұйғарған. Қасиетті күні күн бата автокөлікке мінген он бір адам солтүстік Негев арқылы алдын ала жоспарлаған жерге аттанады. Адамдар түн қараңғысында тынбай жұмыс істеп, әр команда бір бірден үй тұрғызып, таң атқанша шатырын жауып үлгеруге тырысқан. Британия заңына сәйкес, еврейлерге Палестина жерінде жаңа шаруашылық ашуға, тұрғын үй салуға тыйым салынған. Бірақ сионизм басшылары заңның әлсіз тұсын: Британия жаулап алғанға дейін Палестинада үстемдік құрған Осман империясы заңының « Айналасына қауіпсіз болса, шатыры жабылған құрылысты бұзуға болмайды » деген нормасына сүйеніп, тез арада үй тұрғызып тастайды. Таң ата Негевтің қиыр солтүстігінде он бір ферма бой көтереді.
Йом Киппур мейрамында демалып жатқан Британия әскері фермаларды бірден байқай қоймайды ( сионистердің бақытына қарай, Йом Киппур мейрамы сенбі күні кешке аяқталған, ал британ әскері әдетте сенбінің кешінде ішімдікке сылқия тойып, келесі күні түске дейін ұйықтайтын. Осы уақыт аралығында еврейлер шөл далаға ферма салып үлгерген ). Фермасын салып үлгергенімен, бұл жерде ең басты тіршілік нәрі – су жоқ еді. Әр топ су таситын көліктеріне су толтырып ала шыққан, алайда бұл мәселені толық шеше алмайтын. Су болмаса, шаруа қожалығы құрдымға кетері белгілі. Тасып ішкен су тамақ пісіру, кір жуу сияқты фермадағылардың күнделікті қажетінен артылмайтын. Ал су жетпей қалса, салған егіні тез-ақ қурап қаларын бәрі білетін. Алайда осы жұмыс барысын жоспарлауға қатысқан Симха Бласс ферма салуға жерастында мол су қоры бар немесе су көзінен құбыр тартуға ыңғайлы жерді алдын ала таңдауға көмектескен. Енді шаруа қожалығы ісінің өрістеуі тек соған байланысты еді. Елді сумен қамтудың үш кезеңнен тұратын жоспарының бірінші кезеңі – Негевтен жерасты су көзін іздеу және әжептәуір терең су ұңғымасын қазу ісі қолға алынған. Сөйтіп, Бласс су шығару жоспарын орындауға кіріседі.
Шаруалардың тілегі қабыл болып, он бір ферманың бірі Нир-Амның жерінен мол су қоры табылады. Бласс енді екінші бір түйінді – шыққан суды шаруа қожалықтарына жеткізу мәселесін шешуге кіріседі. Екінші дүниежүзілік соғыстан кейінгі кезеңде металл мен құрал-жабдық тым тапшы болған, өнеркәсіптің көбі әскерге қажет затты шығаратын. Әдетте Бласс жобаларының көбі сусорғы мен құбыр жетіспегендіктен тоқтап қалатын. Соғыс біткенімен, тапшылық әлі де бар еді. Себебі АҚШ тауарлары, негізінен, соғыстан қираған Еуропаны қалпына келтіруге, ондағы халық сұранысын өтеуге кететін. Он бір фермаға су тартып үлгеруге барын салған Бласс құпия түрде шойын құбырлар сатып алуға әлдекімдермен келіседі. Соғыс кезінде Лондонда нацистер шабуылынан кейін өршіп кететін өртті сөндіруге құбырлар төселген. Соғыс аяқталған соң, Лондондағы сол құбырлар қажетсіз болып, жаппай алына бастайды. Бласс сол Құбырларды сатып алуға келіседі. Бағасы тым қымбат болғанымен, бұдан артық сапалы құбырды басқа жерден таппасын білетін. Құбырлар келген соң, Бласс қалған он фермаға Нир-Амнан құбыр тартып, су жеткізеді. Бласстың аймақтағы осы су жүйесі – 1935 жылғы Изреель алқабындағы жобасы сияқты сионизм ісінің ілгерілеуіне зор үлес қосқан жоспар. Бұл да израильдіктердің суға деген көзқарасын қалыптастыруға айтарлықтай ықпал етті.
Бұл – бір есте қалатын тосын жайт. Кезінде Лондон халқын Хитлерден қорғауға пайдаланылған, кейін керек болмай қалған құбырлар енді Британ үкіметінің тыйымына қарсы қолданылып жатқаны тағдыр тәлкегіндей көретін. Құбыр тым қымбатқа түскендіктен, жұрт енді Негевтегі құбыр жүйесін « Шампан құбыр » деп кетеді. Ал Ишув басшылары, соның ішінде Бен-Гурион да Негевте сионизм билігін қалыптастыру үшін неден болса да тайынбауға бекінген-тін. Ұлттық су жеткізу қызметінің құны Бен-Гурион дегеніне жетуге тиіс. Біріккен Ұлттар Ұйымы 1947 жылы Палестинадағы жер бөлу мәселесін зерттеуге сарапшы комиссия жібереді. Сарапшылар көрші мемлекеттер дау айтпағандықтан және шағын еврей фермалары орналасқандықтан, Негев жерін әлі мемлекет құрып үлгермеген еврей ұлтына тиесілі деп ұйғарады. Сөйтіп, болашақ еврей мемлекетінің негізгі жер көлеміне тіршілікке қолайсыз саналған тағы бір шөлді аймақ қосылады. Британдықтар БҰҰ делегаттарына бұл жердің Холокостағы қырғыннан аман қалған, соғыс екі жыл бұрын аяқталғанымен, әлі Еуропадағы босқындар лагерінде жатқан босқындар мен азаматтығы жоқ еврейлердің тіршілігіне қолайсыз екенін айтып, дәйек келтіреді. Ишув басшылары Британия ұстанымын терістеуді Симха Блассқа тапсырады. Бласс делегаттарға өзінің үш кезеңнен тұратын жоспарын көрсетіп, бірінші кезеңі сәтті болғанын, Негевтегі Нир-Амнан су шығып, он бір фер­маға су тартқанын айтады.
Сонымен қатар жобасының әлі толық піспеген екінші кезеңі ( Тель-Авивтегі Яркон өзенінен Негевке су тарту ) мен үшінші кезеңін ( суы мол солтүстіктен су тапшылығы қатты сезілетін оңтүстікке су тарту жөніндегі Робин Худ жоспары ) таныстырып, БҰҰ сарапшыларын сөзіне иландырғандай болады. Делегаттар британдардың пікірін елемей, Бласстың Израиль жерінде су ресурсы бұрынғы есептен анағұрлым, үш есе көп болуы мүмкін деген болжамына ден қояды. Іле-шала бұған наразы алты араб елінің әскері Израильге басып кіреді. Ел үкіметі іргесі енді ғана қаланған мемлекетін қорғауға кірісіп, су мәселесі кейінге шегеріледі. Соғыс тоқтап, бейбіт келісімге қол қойылған 1949 жылдың бірінші жартысында Израильге Еуропадан, Холокосттан аман қалған және араб елдерінен қудаланған еврейлер келе бастайды. Одан кейінгі үш жарым жылда елге 685 мың адам көшіп келіп, халық саны едәуір артқан. Әлемде ешбір ел аз уақыт ішінде осыншама байырғы халқын қабылдап көрмеген шығар. Екі есеге жуық өскен халқына азық-түлік, ал жаңа келгендерге жұмыс тауып беру үшін елдің түкпір-түкпірінен жаңа фермалар ашылған. Күнделікті тұтынатын судан бөлек, ауыл шаруашылығына қажет аяқ су тапшылығы сезіле бастаған. Бұл кезде Бласс жоспарының екінші және үшінші кезеңдері әлі шикі еді.
Іске асыруға да қомақты қаржы керек. Жаңа ғана іргесі қаланған мемлекет қауіпсіздігі үшін бірнеше майданда соғысуға мәжбүр болған және Еуропа мен араб елдерінен келген қалтасында көк тиыны жоқ босқын еврейлерді қабылдап жатқан Израиль елі қарызға белшесінен батып, үкімет азық-түлікті үнемдеуге мәжбүр болады. Соған қарамастан, Бен-Гурион мен Эшкол су инфрақұрылымы құрылысын бастауға тырысады. Бен-Гурион халық наразы болып, азамат соғысына ұласуы мүмкін болғанымен, соғыстан кейін Батыс Германия үкіметі ұсынған келісімге қол қойған. Бұл келісімде Батыс Германия елдегі тірі қалған еврей өкілдерін Израильге көшіру шығынын және нацистер тартып алып, жойып жіберген еврейлердің миллиардтаған долларын өтеу міндетін мойнына алған. Израильдіктердің көбі оны қанға малынған ақша деп қабылдағысы келмейді. Халық нацизм режимінде болған елден ештеңе алғысы келмей қарсы шыққанымен, Бен-Гурион айтқанынан қайтпай, қасарысып тұрып алады. Израиль парламенті құпия дауыс беріп, келісімді бекітеді. Сөйтіп, сионистер су ( және өзге де ) инфрақұрылымы құрылысын бастауға қаржы көзін тапқан. Кинематографисті басып озу Германия 1953 жылдың басында өтемақы төлей бастағанмен, құбырмен мол су келеріне ешкім кепілдік бере алмағандықтан, Израильдің солтүстігінен оңтүстіктегі Негевке су құбырын тарту ісі кешеуілдей береді. Су қоры мол екеніне Бласс сенімді болатын.
Бірақ Израильдің шекара маңынан су тасып жатқаны көрші елдерге ұнамасы белгілі еді. Сондықтан Иордан өзені мен оның тармақтарынан су алу жөнінде көрші елдермен келісімге келіп, хаттама жазып, бекітіп алу керек-тін. Осы кезеңде, негізінен, Сирия мен Израиль арасындағы, сондай-ақ Иордания мен Ливан қатысқан бірқатар әскери қақтығысты желеу еткен АҚШ президенті Дуайт Эйзенхауэр өңірдегі жағдайға араласа кетеді. Өзге елдер суды бөлісе алмай жатса, Екінші дүниежүзілік соғыста Жоғарғы бас қолбасшы болған Дуайт Эйзенхауэр геостратегиялық тұрғыдан кең ауқымда ойланып іске кіріседі. Жағдайды пайдаланып аймаққа Совет Одағы кіріп алар деп қауіптенген Эйзенхауэр араб-израиль қақтығысына араласып, қарсыласына тосқауыл қоюды ойлаған. АҚШ Президенті су секілді қарапайым, бірақ аса маңызды мәселелерді шешу барысында араб-израиль қақтығысы мен Палестина босқындары мәселесі де біршама реттелер деп ойлаған. Сөйтіп, аймаққа дипломат емес, Америка кинематографистер қауымдастығының басшысы, бұрын халықаралық даму саласында жұмыс істеген республикашыл Эрик Жонстонды елші етіп тағайындайды. Оның жоспарын көрген израильдіктер өздері ойға алған істің құрдымға кетерін бірден байқайды. Жонстон жоспары іске асса, елдің солтүстігінен Негевке су жеткізу ісінің күлі көкке ұшарын біледі. Америкалықтар жоспарының негізгі екі кемшілігі бол­ған.
Біріншіден, Жонстон Израильге әлдеқайда аз су бөлгісі келген, бұл ойы іске асса, Негевтегі фермалар мен егіс алқаптарына су жетпей, мүлде дами алмас еді. Екіншіден, Жонстон араб елдерінің мүддесін көксегендей көрінген. Келешекте аймақ көркейсін десек, Иордан өзеніндегі су Иордан өзені алабында ғана қалуы керек деген принцип ұстанған. Қысқасы, Израиль мол су көзін тапқанымен, Негевке жеткізе алмас еді. Бласс Жонстонға жол көрсетіп, кеңес беріп жүреді. Уақыт өте Жонстон Ұлттық су жеткізу жобасына кедергі болар осы екі принци­пы өзгерткен. Біріншіден, қолда бар су ресурсын « ысырап қылмай пайдалануға және осы аймаққа жерсінген ауылшаруашылық дақылдарын өсіруге мән беру керегін » түсінген. Сондай-ақ Жонстон Израиль шаруалары мен ғалымдарының суару, өсіруге қажет жаңа технологияларды пайдаланғанына, ауыл шаруашылығына деген көзқарасына тәнті болған. Сөйтіп, тұтынылмаған су теңізге ағып, ысырап боларына көзі жетіп, суды тиімді пайдалануды жолға қойған Израильге бөлінетін су көлемін айтарлықтай көбейткен. Жонстон таласқа түскен Иордан өзені суы әр елге әділ бөлінсін деп, өзі қайта қарастырып жасаған жоспарға сүйенуге көрші араб елінен келген су технократтарын көндірген.
Келісім араб елдерінің ешқайсына зиян келтірмегенімен, бұл алар үлесі артқан Израильдің алғашқы жеңісінің бірі еді. Сонымен қатар осы келісім елдегі келесі ірі су жобаларының іске асуына жол ашады. Симха Бласстың трагедиясы Қазір бұрын салынған ірі инфрақұрылымдарға қарасақ, қай-қайсы да орынды, керек жоба болып көрінері анық. Жобаға жұмсалған қаржы, іске асырудағы қиындық, қауіп-қатер не ұмытылып кетеді, не түкке тұрғысыз көрінеді. Алайда Израиль кедей ел еді, елге келіп жатқан сансыз иммигрантты орналастыру, бекіп үлгермеген шекарасын көрші елдер шабуылынан қорғаудың өзі оңай емес-тін. Ертеңіне алаңдап, қазіргі су қоры келешекте жетпей қаларын анықтағанының өзі ерлікке парапар. Әдетте үкімет басындағылар шығыны көп, күрделі, сәтсіз аяқталады-ау деген жоба жөнінде нақты шешім қабылдамай, кейінге шегеріп жатады. Ал Израиль басшылары дәл сондай шешімді батыл қабылдағаны 1939 жылғы мамырда « Ақ қағаз » шыққалы Ұлттық су жеткізу жобасы ұлттық санаға берік орныққанынан болса керек. Симха Бласс жоспарының екінші кезеңі, яғни Тель-Авивтегі Яркон өзенінен Негевтің солтүстігіне су құбырын тарту жұмысы 1955 жылы басталған. Жобаға жұмсалар қаржының үштен екісін Америкадағы еврейлер жинап берсе, қалғанын Израиль үкіметі облигация сатып ( көбін Америкадағы еврейлерге ) жинаған.
Су құбыры іске қосылып, соның арқасында шөл даланың 50 мың акр жеріне егін салу мүмкіндігі туған. Ашылу салтанатында разылық дұғасы оқылып, Израильдегі барлық жетекші театр әншілері мен бишілері өнер көрсеткен. Сондай-ақ Америкадағы он жеті қала әкімшілігінің өкілдері мен Нью-Йорк губер­наторы Аверелл Харриман қатысқан. Бұдан кейін іле-шала жоспардың үшінші кезеңі – Ұлттық су жеткізу жобасы басталуы керек еді. Бұл жоспар елдің солтүстігінен оңтүстіктегі Негевке су жеткізуге, сондай-ақ екінші кезеңде оңтүстікке келген Яркон өзені суына қосылуға мүмкіндік беретін. Әуелі, техника мәселесін шешіп алу қажет. Яркон-Негев су құбыры құмды жағалау бойынан өткендіктен, жоспарлау және құбыр тарту ісі оңай іске асқан. Ал Ұлттық су жеткізу желісін сырт ел шабуылына төтеп беретіндей, ондаған жыл бойы үздіксіз қызмет ететіндей берік қылып салу үшін тастақ жер астынан орасан зор жерасты су құбыры жүйесін тарту қажет. Жер көлемі шағын болғандықтан, Израиль мен Нью-Жерсиді жиі салыстырып жатады, алайда бұл елдің климаты қатаң, жер бедері біркелкі емес.
Елдің су инфрақұрылымы теңіз деңгейінде ғана емес, сондай-ақ Галилея теңізі маңында теңіз деңгейінен 700 фут төмендеп кетсе де, Иерусалимде теңіз деңгейінен 3 000 футқа дейін биіктесе де, мінсіз қызмет атқарып тұруы керек еді. Сондай-ақ сызды, ызғарлы қыста да, құрғақ, аптап шөлде де жұмысын тоқтатпауға тиіс. Жаңа құбыр, сусорғы, клапан орнату үшін елдің бүкіл дерлік аумағын қазу керек. Бейнеті көп, бірақ елдегі кез келген еврей де, араб та көп ұзамай сол бейнеттің зейнетін көрері анық еді. Бар ғұмырын су шаруашылығына арнаған Симха Бласс жобаларының шарықтау шегі осымен аяқталған тәрізді. Бұл бар қарым-қабілетін сарқып істер жұмыс емес, сондықтан Бласс Ұлттық су жеткізуді жоспарлау ісіне көп көңіл бөлгісі келген. Бұған дейін осы маңызды жоспарлаумен айналысатын TAHAL деген мемлекеттік компания құрылған. Бұл мекеме су ресурсын жоспарлауға байланысты ондаған зерттеу жүргізіп, кезекті ұсыныстарын дайындап жатты. Бласс Ұлттық су жеткізу жобасының құрылысы басталса, жоспар­лау және құрылыс жұмыстарын басқарушы маман ретінде тағайындалармын деп ойлаған. Алайда атқарылар жоба жұмыстарының міндеттері бөлініп, құрылыс жұмысы Леви Эшкол екеуі 1937 жылы құрған, бұрын өзі басқарған Mekorot компаниясына тапсырылады.
Мұндай тосын шешімді күтпеген Бласс Ұлттық су жеткізу жобасының іске қосылғанын сырттай бақылап отырғысы келмей, үкіметтегі қызметін тастап, « сіздікі дұрыс екен » деген сөзді күтіп, үйінде « телефонға телміріп » отырады. Оған ешкім қоңырау соқпайды. Бен-Гурион да, өзге лауазымды адамдар да Блассты жоспарлау жөніндегі маман қызметіне шақырғанымен, ойындағысы орындалмаған білікті инженер қайырылмай қойыпты. Ұлттық трансформация Ұлттық су жеткізу жобасы шығыны мол, қиындығы зор болғанымен, су сапасын, тазалығын жақсартып қана қоймай, жаңа мемлекет халқын рухтандыратын мықты жоба еді. Адамның айға қонғаны немесе дүлей дауылдан кейін қалпына келтіру жұмысы немесе ірі инфрақұрылым жобаларының дер кезінде және бюджет есебінен жүзеге асуы болсын, халық көңілін көтеріп, азаматтық абыройын асқақтатып, ұлттық бірегейлігін нығайта түсері анық. Мұндай жетістік елдің ауызбірлігін арттырып, өзге де мәселелерді шешуге көмектескен. Ал Ұлттық су жеткізу жүйесі халқы иммигранттардан құралған Израиль елінің ынтымағын арттыруға тіпті зор үлес қосқан. Бұл жоба жаңа ғана іргесі қаланған мемлекет халқын тұтас жұмылдырған қоғамдық жұмыс іспетті.
Израильдің Ұлттық су жеткізу жобасының жан басына шаққандағы және инфляцияны ескергендегі шығыны АҚШ тарихындағы « Ең қымбат қоғамдық жұмыс » атанған Панама арнасына кеткен шығыннан алты есе көп болғанын айта кеткен жөн. Айталық, халықтың жан басына шаққанда АҚШ-тағы Хувер бөгеті мен Жасыл қақпа сияқты қоғамдық құрылыс жұмыстарына кеткен шығынынан әлдеқайда көп болған. Ұлттық су жеткізу Бен-Гурионның « Израиль Негев шөлін шұратқа айналдырады » деген уәдесін орындауға мүмкіндік берді. Елдің оңтүстігіндегі шөлді аймақтарда тұратын халық қазір жылына 120 млрд гал­лон су жеткізетін осы құбыр желісінің арқасында ауылшаруашылық дақылдарының бірнеше түрін өсіріп отыр. Үй-жайы мен мамандығы жоқ иммигранттардың көпшілігі Негевтегі фермаларда жұмыс істейді. Елдің картасы да өзгерді. Ұлттық су жеткізу жобасы әлі іске қосылмаған уақытта шөл дала Тель-Авив маңындағы ауыл шаруашылығымен айналысатын Реховат елдімекенінен басталатын. Халық енді су келіп, шұратқа айналған Реховаттан оңтүстікке қарай елу миль ары орналасқан Беер-Шебаның оңтүстігіне дейін көшкен. Беер-Шеба – қарқынды дамып келе жатқан өңір, қазір Негев аймағының орталығы. Ұлттық су жеткізу жобасы іске аспаса, шөл аймақты игеру қиындап, хал­қы да көбеймес еді. Жоба сәтті іске асқанда бір кездері Британия бюрократтары мен экономистері айтқан тұжырым қате екеніне бәрінің көзі жетті.
Израиль су саласындағы жетістігіне Ұлттық су жеткізу жобасы арқылы ғана жетті десек қателесеміз, бұл ретте Израильдің тиімді жоспар құрып, технологияны меңгеруі, батылдығы мен тәуекел етуі де маңызды рөл атқарғанын ескеру керек. Бір кезде халқы шағын болғанымен, сол аз халыққа азық-түлік жеткізе алмаған ел бүгін көкөніс, жеміс-жидек, сүт, құс өнімдерін көптеп өндіріп, жыл сайын құны миллиардтаған доллар болатын, суды көп қажет ететін жоғары сапалы өнімдерді экспортқа шығарып отыр. Ұлттық су жеткізу жобасы іске қосылғаннан кейін Израильде шөл даланы шұратқа айналдыру, өсімдік өсіру саласындағы зерттеу жұмыстары, селекция мен генетиканы дамыту істері қарқын алып, ғылыми зерттеу саласында жетекші орынға шығып, экспортқа өнім шығарудан осындай зор жетістікке жетіп отыр. Елге көшіп келген Израиль ғалымдары шөл далаға су жеткен соң жер өңдеудің жаңа әдістерін қарастыра бастады. Бен-Гурионның айтқаны дәл келді: қуарған дала мол өнім беретін құнарлы өңірге айналды. Ол кезде қоршаған ортаны қорғау қозғалысы әлі басталмаған. Экологиялық өзгеріс болмағанымен, елдің солтүстігінен құбыр арқылы су келген соң, жағалаудан қазылған су ұңғымаларынан су алу көрсеткіші де азайған.
Су ұңғымаларын жаңбыр суымен толықтыруға, ал солтүстіктен келген тұщы су сапасын жақсарту үшін жағалау суын қосуға болар еді. Елде біртұтас ұлттық су жүйесі іске қосылған соң, өзендерді қалпына келтіруге, демалыс пен табиғат орындарындағы қоқыстарды жоюға, ашық кәріз арналарын көмуге мүмкіндік туған. Бласс 1939 жылы Британияның « Ақ қағаз » жарлығына жауап ретінде алғашқы жоспарын құрған сәттен бастап су мәселесі жергілікті немесе белгілі бір аймақ мәселесі шегінен шығып кеткен. Бласс та, оның жақтастары да су ресурсын жоспарлау мен пайдалану мәселесін ұлттық деңгейде ойлап, жетілдіруге мән бергені белгілі. Мұның бәрі израильдіктердің ынтымағын арттыра түскен. Ұлттық су жеткізу – жай ғана инфрақұрылым жобасы емес, одан да маңызы зор, ұлт мүддесін барлық нәрседен жоғары қою қажетін ұқтырған жоба болды. Бар адам осы жоба аясында жұдырықтай жұмылды. Бұл идеологияны барлық ел ұстанбаса да, ол Израильдің суға қатысты негізгі философиясы болғанын жоққа шығара алмаймыз және солай қала бермек. Ұлттық су жүйесі 1964 жылғы 10 маусымда ашылды. Он жыл бұрын Яркон-Негев құбырын ашқандай аса салтанатты дәрежеде ашылды дей алмаймыз, өйткені ел басшылары, ең алдымен, қауіпсіздікті ойлаған еді.
Шағын-шағын салтанатты жиындар өткізіп, қонақтарды әр жиынға бөліп шақырған: Тіпті кейбірін су құбырының бір бөлігі қосылғанда шақыруға мәжбүр болған. Шақырылған қонақтар арасында Бласстың Ұлттық су жеткізу жобасын жоспарлауда мұрагері саналатын 64 жастағы Аарон Уинер де болған. Уолтер Клей Лоудермилк осы жүйенің бір бөлігін көру үшін Израильге арнайы барған. Салтанатты іс-шараға Симха Бласс қатысқан-қатыспағаны туралы мәлімет жоқ. ЕЛДЕГІ СУ РЕСУРСЫНЫҢ ҰЛТТЫҚ СУ ЖҮЙЕСІН БАСҚАРУ Су ресурсын қалай басқарғанына қарап, ел жөнінде көп нәрсе айтуға болады. Шимон Тал, Израиль Су комитетінің бұрынғы басшысы Елдегі су ресурсының меншік құқығы мен оны қадағалауды бір орталыққа бағындырған « Су туралы » Заң 1959 жылы қабылданған соң және Ұлттық су жеткізу жобасының құрылысы аяқталғаннан кейін Израильдегі ұлттық су жүйесін басқару ісіне көңіл бөліне бастаған. Су ресурсын басқару саласының құқықтық негізі әлі бір ізге түсіп, мемлекеттік инфрақұрылым толық жетілмесе де, елдегі әр азамат бұл саланың қыр-сырын тұрмыс-тіршілік барысында-ақ біліп, ұғып алатын. Израиль су жүйесін басынан-ақ өте сапалы жасауға кіріскен. Су ресурсын басқаруға, бөлуге тырысқан мүдделі тарап көп болған.
Алайда « Су туралы » Заң қабылданғаннан бері бұл салада жемқорлық болмаған, сондай-ақ халықтың саясаткерлерге көңілі толмағанымен, су ресурсын басқаратын мекемелер жұмысына көңілі толатыны байқалады. Су комитеті қолдауымен 1959 жылғы « Су туралы » Заң аясында су шаруашылығына байланысты ұлттық саясатты дамытып, жүргізетін су комиссары лауазымы бекітілген. Су комиссары саясатқа араласпайтын, құзіреті зор тұлға болса да, осы бір мемлекеттік қызметкер арқылы Үкімет елдегі су саласын қадағалап отырған. Су комитеті Ауыл шаруашылығы министрлігіне бағынған. Израильде де өзге елдердегідей ауыл шаруашылығымен айналысатын шаруалар суды көп тұтынады, сондықтан су ресурсының бастапқыда Ауыл шаруашылығы министрлігі құзіретіне берілгені – құптарлық іс. Бірақ Израиль экономикасы дамыған сайын су және ауылшаруашылық саясатын байланыстыру және су ресурсын бөлуге біржақты қарау қолайсыз бола бастаған. Ауыл шаруашылығындағы судың маңызы қандай екені белгілі, алайда өзге салалар да суға мұқтаж ғой. Су ресурсын басқаруды өз қолына алғысы келген министрліктер көп еді. Алайда Су жөніндегі кеңес ( Су комитеті болып өзгерген ) кейін Инфрақұрылым министрлігі қарамағына өткен. Кей министрліктер саяси себептерді дәйек ретінде жеткізіп, өз қарауына алуға ұмтылғанымен, бюрократияны азайтып, саяси қайшылықтарды еңсеруге тиімді амал осы болатын.
Министрліктер су ресурсын басқаруға өзара тартыса бастайды. Бұл жайт осы саладағы басқару ісінде айтарлықтай қиындық болғанын көрсетеді. Сонымен, шаруалар пайдаланатын судан өзге су бағасын Қаржы министрлігі белгілейтін болған. Ал шаруалар пайдаланатын су бағасын белгілеу Ауыл шаруашылығы министрлігіне ( үй шаруашылығында тұтынатын су бағасын белгілеуге Ішкі істер министрлігі араласқан ), қалдық су мен оны тазарту ісі Инфрақұрылым министрлігі мен Қоршаған ортаны қорғау министрлігіне жүктелген. Денсаулық сақтау министрлігі мен Қоршаған ортаны қорғау министрлігі су сапасы мен қауіпсіздігін қадағалайтын болған. Ішкі істер министрлігі үй шаруашылығына қажет су бағасын ғана бекітпеген, сонымен қатар елдімекендерге бөлінетін су мөлшерін анықтаған. Әділет министрлігі су ресурсына қатысты даушарды реттейді. Қорғаныс министрлігіне Батыс жағалаудағы су ресур­сы қауіпсіздігін қамтамасыз ету жүктеледі. Ал кейін Сыртқы істер министрлігі су ресурсын бірге пайдалану жөнінде Иордания Корольдігімен келісімге келген. Қадағалау органдары қатарында Кнессеттің Қаржы комитеті де болған. Көреген сарапшылардың бірі Давид Паргемент былай деген: « Ағаштарды реттеп қою туралы шешім қабылданды делік, сонда бір министрлік жапырағын, екіншісі бұтағын, үшіншісі қабығын, төртіншісі тамырын, бесіншісі көлеңкесін тексереді. Міне, мұнда да дәл солай болып тұр ».
Бірқатар басшылар саясаткерлер мен ықпалды топтар мүддесіне емес, ұлт мүддесіне сай келетін өзгерістер енгізуге тырысқан. Су ко­митеті Израиль Су басқармасы болып өзгеріп, өкілеті кеңейтілген. Бұрын саясаткерлер шешкен мәселелерді енді технократтар шешеді. Саясаткерлер шешім қабылдау ісінен шеттетілген соң, жаңа өкілетке ие болған басқарма шешімді өз бетімен еркін қабылдап, сайлаушылар алдында ұпай жинағысы немесе билікке ие болғысы келген саясаткер­лер қолдауына зәру боламыз деп қорықпайтын болған. Израильдіктер үйде де, шаруашылықта да су үнемдейтінін мақтан тұтатын. Неғұрлым суды үнемдей түсу үшін тамшылатып суару секілді технологияларды ойлап тапқан. Бірнеше жыл бойы қуаңшылық болатындықтан, израильдіктер суды бұрынғыдан да үнемдей түсу керек деп ойлаған. Бірақ израильдіктерді судан қысып, бұдан ары үнемдеуге мәжбүрлеу салдары ауыр болары кейін байқала бастаған. Алайда 2008 жылы Су басқармасы Израильдегі әр адам тұтынған суының нақты құнын төлеуі керек деп мәлімдейді. Суды қымбаттату қоршаған ортаны қорғауға ғана байланысты емес еді. Су ресурсын басқаратын органдар елдегі су инфрақұрылымын күтіп-баптап, жөндеуге, жаңа салынатын су инфрақұрылымына барынша көбірек қаржы бөлуге тырысып, осындай тосын мәлімдеме жасауға мәжбүр болған. Үкімет халыққа су ақысын мемлекеттік немесе жергілікті өзге салаларға жұмсамауға, су шаруашылығының қажетіне ғана жұмсауға уәде берген.
Су бағасы көтерілгені халық тұрмысына ауыр тиген. Израиль Су басқармасының лауазымды шенеунігі: « Халық су қадірін білгенімен, неге ақша төлеуіміз керек деп түсінбейтін » дейді. Дұрыс айтады. Жаңбыр тегін. Ал таза, зиянсыз су мен оның үздіксіз жетіп тұрғаны тегін емес, тегін бо­луы да мүмкін емес. Үйге таза су жеткізіп тұратын инфрақұрылым тегін салынбайды, қалдық су тазарту да, қуаңшылықтан құтқаратын, су тұщытатын қондырғы салу да тегін емес ». Су бағасын қымбаттатқанға дейін үйге су жеткізгенге ғана ақы алынатын. Ал шаруалар тіпті су жеткізу ақысын толық төлемейтін. Су ақысын төлеуден босатылғандар көп еді, үкімет суды көп тұтынатын кәсіпорындар мен кей жобаларға субсидия бөлетін. Су басқармасының бірінші басшысы, профессор Ури Шани Министрлер кабинетіне қарата: « Шаруаларға, мүгедектерге субсидия, көрші елдерге су бергендеріңізге де қарсы емеспіз. Қалағаныңызша жеңілдік жасап, қалағаныңызша үлестіріңіз. Бірақ не істеп, не қойса да, үкімет қолданылған су ақысын төлеуге тиіс » деген. Сондай-ақ бұдан былай тегін, арзан су болмайды, субсидия да берілмейді деген: « Бәрі бір ережеге бағынады. Ешкімге тегін берілмейді ».
Сөйтіп, ауызсу бағасы 40 % қымбаттаған. Халық наразы бола бастаған. Үйге келіп тұрған су – сол баяғы су. Өзгеріс жоқ. Көрсетіп жатқан қызметі де сол қалпы, бірақ бағасы қымбаттаған. Үкімет жол жөндеу секілді өзге де инфрақұрылымдар шығынын өз мойнына алып отырғанда, су шығынын халыққа артып қойғаны қалай?! Су басқармасы бағаны қымбаттатып қана қойған жоқ, сонымен қатар жергілікті басқару органдарынан су мен кәріз желісін басқару құзіретін алып, жаңа құрылған жергілікті су шаруашылығын басқаратын үкіметтік емес корпорацияларға берген, енді өздері су мен кәріз ақысы осы ұйымдарға түскенін қадағалайды. Бұған дейін сұрауы жоқ ақшаны емін-еркін пайдаланған, енді қаржыдан қағылған қала әкімдері де наразы бола бастаған. Бұрын белгілі бір жұмыстарға жергілікті бюджет ақшасы жетпей жатса, жиналған су ақысын жұмсай салатын жергілікті орган басшылары, алдымен, тұрғындар мен сайлаушылардың көзіне түсетін жұмыстарды атқарып, су құбырын жөндеуді кейінге қалдыратын. Су басқармасы жаңа құрылған жергілікті елу бес компания тесілген құбырларды жөндеп, су желісі қызметін жақсартса, жаңа технологиялар ойлап тапса, су мен оның жеткізілуіне жұмсалар қаржы біраз үнемделер деп ойлаған.
Енді су ақысы сумен қамту ісіне ғана жұмсалатын болған, сондай-ақ үкімет елдегі су инфрақұрылымын салуға жеткілікті қаржы бөлеміз деп шешім қабылдаған. Бұрын әкімдер су мәселесіне барынша аз ақша жұмсауға тырысып, үнемдеген қаржысын өзге де жергілікті жобаға бөлетін. Ал жаңа құрылған корпорациялар судан түскен пайданы осы саладағы жобаларға жұмсауға міндеттелген, орындамаған жағдайда Су басқармасы айыппұл салған. Бұрын барлық әлем елдеріндегідей, тесілген құбырдан аққан суды тоқтатуға асықпайтын, тіпті жағдай ушыққанда ғана мән беретін. Көшені қазу, бүлдіру әкімдер беделіне нұқсан келтіретін, ал тесік құбырдан аққан судың ақысын ешкім сұраған емес. Жергілікті су корпорациялары ысырапты азайта алмаса, Су басқармасы оған айыппұл салатын болып бекітілген. Әкім қаладағы саябақты түнімен суарса да өзі біледі, тек кеткен су ақысын жергілікті бюджеттен төлеп отыруға міндетті. Енді су қоғамдық саябақтарға да « тегін » берілмейді. Үй шаруасына қажет су ғана қымбаттаған жоқ, кез келген су көзі қатаң қадағаланған. Су қымбаттайды деп шаруаларға де ескертілген. Егін өсіруге, оны жинап алуға көп уақыт кететін. Ал су бағасы аяқасты қымбаттағанын ескеріп, шаруалар мен Су басқармасы арасында су бағасын кезең-кезеңмен көтеру жөнінде келісім жасалған.
Шаруалар да наразы болған, алайда бұған дейін, әсіресе қуаңшылық жылдары шаруаларға берілетін су мөлшерін азайтып отыратын Су басқармасы су ақысын толық төлесеңіздер, судан тапшылық көрмейсіздер, алдағы уақытта қалағаныңызша су сатып ала аласыздар деп уәде берген. Шаруа қожалығына және үйге келетін су бағасы нақты белгіленген бойда су пайдалану көрсеткіші бірден өзгерген. Қалағанынша пайдалануға мүмкіндік берілгенмен, күнделікті тұрмыста тұтынылатын су мөлшері 16 % азайған. Шаруалар да өзге дақыл түрлерін өсіруге көшіп, судың кезең-кезеңге бөлінген көпжылдық қымбаттау кестесі қажетсіз болып қалған. Олар су қымбаттайды деген хабарламаны естігеннен кейін су пайдалану әдістерін өзгерте бастаған. Су коми­теті су үнемдеуді үнемі насихаттап, орындауды талап етті. Сол насихаты жемісін берді. Су пайдалану көрсеткіші 8 % азайған. Бұдан әрі азайту үшін баға механизмін қостық. Сөйтіп, ұзақ уақыт насихаттағанда жете алмаған нәтижеге бір-ақ күнде жетіп, халыққа екі еседей үнемдеуді үйреттік. Үнемдеудің ең тиімді жолы бағаны қымбаттату екен ». Қалалар инновация зертханасы іспетті Жергілікті су корпорациялары қала әкімшілігіне қарағанда, Израиль қалалары мен елдімекендеріне қажет суды тиімді жолмен бөліп отырған.
Су мен кәрізді қадағалау өкілетіне ие болған жергілікті корпорациялар өзіне тиесілі аймақтағы судың жұмсалуын және ысырап болмауын бақылауға алып, есептегішсіз пайдалануға тосқауыл қоюға кіріскен. Су басқармасы инновациялық тұрғыдан қарастырмаса, инфрақұрылымға көп қаржы бөлмесе, тесік құбырдан аққан көп судың ысырап болатынын есептеп білген. Әлемнің ірі қалаларындағы ауызсудың 40 % -ы, кейде одан да көбі ысырап болады екен, ал Су басқармасы 2006 жылы Израильде судың 16 % -ы текке ағып кеткенін білгенде, алаңдай бастаған. Басқарма бұл көрсеткіштің өзін тым жоғары дейді. Текке аққан су көлемін бірнеше пайыз азайтсақ, соның өзі бір қондырғы тұщытатын су мөлшеріне тең ». Су үнемдеу әдісін білеміз, бірақ одан ары жетілдіре беру керек. Оның пайдасын көрмесек, зияны жоқ. Бұл жетістік Су басқармасының сенімін нығайтып, алдағы кезеңде 7 % -ға дейін төмендетеміз деп жоспарлаған. Мұндай сәтті іске асқан жоба су корпорацияларының кәсіпкерлік рухын көтерген, Су басқармасының күткені де осы еді. Әдетте коммуналдық қызмет мекемелерінің тәуекелге баруы, озық инновация қолдануы сирек. Су басқармасы осы жүйені өзгертуге, Израиль қалаларын суға байланысты жаңа идеяларды сынап көретін зертханаға айналдыруға тырысқан.
Сөйтіп, өнертапқыштардан коммуналдық мекемелерді жоғары технологиялық компанияға айналдыру үшін нендей ұсыныс айтарын сұрайды. Нир Барлев күні кешеге дейін жергілікті су мекемелерінің бірі – Ra ’ anana су корпорациясын басқарған. Бұрын опера әншісі болған Нир Барлевтің зор даусы кез келген адамды таңғалдыратын. Кейін сахнаны тастап, экология ғылымына қызығып, қалдық су мәселесін зерттеген. Екінші мамандығының қыр-сырын меңгеріп, жергілікті су корпорациясын басқарған беделді басшылардың бірі болған. Ол су саласындағы қызметі барысында Тель-Авив аудандарының бірі Раанана тұрғындары су үнемдеуге бір кісідей кіріскенін қуана еске алады. Ол – Раанана әкімшілігінің міндеті, – дейді ол. Қаладағы бір құбырдан тесік байқағанын, тіпті ақырын су тамшылап тұрғанын айтып мыңдаған адам хабарласатын ». Жетпіс бес мың ғана тұрғыны бар қалада « мыңдаған » адам хабарласты деген асыра сілтеу шығар, дегенмен бұл суды ысырап қылғысы келмеген азаматтардың қаншалық көп болғанын көрсетеді. Раананада адамдардың жеке көгалын суаруы әжептәуір азайып, бау-бақшаларға аз су кететіндей немесе мүлде суармайтындай қайта жабдықтау ісі жаппай қолға алынған. Бұрын қаладағы мекемелер мен саябақтар су ақысын төлемейтін, ал енді төлейтін болды. Осындай шаралардан кейін қоғамдық және жекеменшік орындар пайдаланған су көлемі жалпы қала бойынша 30 % азайған.
Барлев тұрғындар көмегіне жүгініп қана қоймай, мемлекеттік бағдарлама бойынша енгізілген технологияны да кең пайдаланған. Жергілікті су кәсіпорындары сапалы жұмыс істейтін жаңа технологияларды пайдаланғанда үкімет оларға осы технология құнының 75 % -ын субсидия ретінде береді. Ендеше су саласы одан тыс қала ма? » Барлев Ra ’ anana басшысы болып тұрғанда енгізген жаңа инновациялардың бірі – су есептегіштегі көрсеткішті қашықтан тексеру ( Distant Meter Reading ( DMR ) технологиясы. Барлевтің айтуынша, үйдегі су есептегішке қосылған ұялы телефон сияқты құралдар қанша су пайдаланғаныңызды төрт сағат сайын көрсетіп тұрады. Есептегіш көрсеткішін қашықтан тексеру құралы Раананадағы 27 мың есептегіш мәліметін IBM мен Miltel фирмалары жасаған бағдарлама арқылы саралайды. Несие картасын шығаратын компаниялар несие картасын қолданып жасалған қылмысты анықтауға қандай әдіс пайдаланса, осы жүйедегі сараптауға да сол әдісті пайдаланады. Қандай да бір үйде, мемлекеттік мекемеде не шаруа қожалығында су әдеттегі нормадан асып кетсе, онда су құбыры тесілген болуы мүмкін деген болжам жасалады. Бірақ құбыр тесілгенін көбіне үй иесінен бұрын анықтаймыз ». Осылай үнемі қадағалап отырғандықтан, су құбыры тесілгенін бірнеше ай бойы аңғармау, соның салдарынан суға әдеттегіден көп ақша төлеу секілді мәселелер болмайды. Кейде су бірнеше сағаттан кейін тоқтайды.
Елдегі ысырап болған су көрсеткіші – 11 %, ал Раананада – 6 %. Ra ’ anana – елдегі елу бес жергілікті су корпорациясы арасында су есептегіш көрсеткішін қашықтан тексеретін құралды алғаш пайдаланған корпорация. Бүгінде бұл құралды басқа корпорациялар да жаппай қолдануға көшкен. Раанана – жас қала. Мұндағы құбырлар да жаңа, ал Иерусалимде жүз жыл бұрын салынған, тіпті ежелден келе жатқан құбыр жүйесі бар, Иерусалимдегі жергілікті су корпорациясы Hagihon деп аталады. Атауы 29 ғасыр бұрын Гиһон бұлағынан ежелгі Иерусалим қаласына тартылған құбыр желісі құрметіне қойылған. Израильдегі ең үлкен қала мен оның маңындағы елдімекендерге су жеткізіп отырған бұл желідегі әр құбырдың паспорты бар. Құжатта құбыр неше рет жөнделгені және қай жерінен ақау табылғаны түгел жазылған. Қала кәріз құбырларындағы тазартылмаған су ағып кетпесін деп тесік, жарық бар-жоғы робот камера көмегімен тексеріледі. Иерусалим құбыр желісінің көп бөлігі Израиль мемлекеті құрылғанға дейін, тіпті Осман империясы тұсында салынған. Алайда ел астанасында су ысырап бола бермейді, мұндағы рәсуа болған су көрсеткіші небәрі 13 % болса, қаланың заманауи аудандарында жалпы тұтынылған судың 6 % -ы ысырап болған.
Hagihon-ның бас директоры Зоһар Йинон қазір Иерусалимнің ғана емес, қала төңірегіндегі су желісін де өз қарамағына алған. Өзіне тиесіліні ғана емес, әлдеқайда кең аумақты қамтығысы келеді. Сондықтан барымен шектеліп қалмай, өзі басқарып отырған корпорацияны инновацияларды сынақтан өткізетін мекемеге айналдыруға тырысып жүр. Су басқармасының әуел бастағы ойы да осыған саятын. Ежелгі құбыр жүйесі, заманауи құбыр жүйесі – бәрі де бар. Ежелгі қорымдарды қазуға қарсы діни қауым да, келешекте зерттелуге тиіс жерлерге құбыр салуға қарсы археологтар да бар. Қалай болғанда да, әр тұрғынға жоғары сапалы су жеткізуге міндеттіміз. Компанияның су жеткізу саласындағы жаңа идеясын дамытуға көмектесе алсам, өзіме де, компанияға да жақсы болар еді, ал Израиль сол инновацияларды шет елдерге шығара алса, өзге елдер де пайдасын көрер еді ». II БӨЛІМ. ӨЗГЕРІС 4-тарау. ЕГІН ШАРУАШЫЛЫҒЫНДАҒЫ РЕВОЛЮЦИЯ Отызыншы жылдардың ортасында ғой деймін, бірде Абраһам Лобзоускидің үйінің қасынан өтіп бара жатып, шарбақ бойымен тізіле өскен талдар арасынан өзгелерінен анағұрлым биік, шамамен он метрдей ұзын ағашты көзім шалып қалды. Симха Бласс Жаңа саладағы еңбек жолын егде тартқан шағында, 59 жасында бастап, жетістікке жеткен адам кем де кем.
Израильдің « су маманы » Симха Бласс – солардың бірі. Жиырма жыл бойы Израиль су шаруашылығында жұмыс істеген білікті маман Ұлттық су жеткізу жобасын жоспарлау және іске асыру қызметінен қалай кеткенін бұған дейін айтқанбыз. Содан кейін ол су шаруашылығындағы жаңалықтарды күнделікті газеттен оқып білетін көптің бірі болып қалған еді. Бірер жыл жұмыссыз отырған Бласс 1959 жылы, осыдан жиырма бес жыл бұрын ойға алған идеясын іске асыруға кірісіпті. Жас кезінде фермалардың бірінде қазылып жатқан су ұңғымасын тексеруге барған Бласс сол жердегі ағаштардың біркелкі емесін, бір ағаштың өзгелерінен әлдеқайда биік екенін байқапты. Енді ол ағаштардың бәрі бір тұқымнан екенін және бір уақытта, бір топыраққа егілгенін, күн сәулесі мен жауын-шашын да бірдей түсіп, ауа райы бірдей әсер ететінін біле тұра, мына тал өзгелерінен ерекше биік өскені қалай деп ойланады. Биік талды айнала қарап жүріп, жанынан өтіп жатқан металл су құбырынан ағаш түбіне су тамшылап тұрғанын көреді. Осы бір иненің жасуындай тесіктен үздіксіз тамған тамшы ағаш тамырына нәр беріп, өзгелерінен ерек өсуіне себеп болған шығар деп түйеді. Осы биік ағаш бейнесі көз алдында қалып қояды. Үнемі еске түсіп, ойландыратын ».
Одан кейін талай жыл өтеді. Енді қолы босап, жаңа ізденіске бой ұрған Бласс сол бір ағаш, шын мәнінде, ерекше ағаш па, әлде ағаш пен егін суарудағы жаңа тәсіл нәтижесі ме деп қызығып, сынап, байқап көргісі келеді. Негізі, дәнді дақылдар мен жеміс ағаштарын арнайы суармайтын. Жаңбыр мол болса, суарудың қажеті де жоқ. Бірақ кейде егін даласына мүлдем жаңбыр жаумайтын. Кейде жауын-шашын мол болады немесе ұзақ жаумай, төгіп өте шығатын. Жаңбырсыз маусымда шаруалар көлден, өзеннен, су қоймасынан немесе ұңғыма қазып су алуға мәжбүр болатын. Бласс осы зерттеу жұмысын бастағанда, шаруалардың дені жерін жайып суаратын. Жайып суарғанда егіс алқабындағы атыздар мен бақтағы қарықтар суға толатын. Жайып суару – Таяу Шығыста өркениет пайда болғалы бар ежелгі әдіс. Мысырда Ніл өзенінің, ал ежелгі Иракта Тигр-Евфрат өзендер жүйесінің суын үлкен егіс алқаптарына бұрып, жайып суарған. Тіпті қазір де көп елде осы әдіс қолданылады, тіпті су тапшы аймақтардағы шаруа­лар да жайып суарып отыр. Мұндайда су көп ысырап болады. Әсіресе су көзінен алыс жатқан өңірдегі егіс алқабына жеткіземін дегенше, судың белгілі бір мөлшері буланып кетеді.
Сондай-ақ өсімдіктің тамырына дейін терең сіңуге көп су қажет болады. Жайып суарғанда, жалпы судың тең жартысы текке рәсуа болады. Бұл уақытта Израиль аумағының жері шөлейт болса да, шаруалар жерін жайып суаратын. Израильдің бүкіл пайдаланған суының 70 % -ы ауыл шаруашылығы қажетін өтеуге кететін, ал көптеген ел әлі күнге солай пайдаланып отыр. Бласс тиімді суару әдісімен егінге кететін суды бірер пайыз азайтсақ, көбірек азық-түлік өндіруге, халық саны тез өсіп жатқан елдің тұрмыс-тіршілігіне қажет су мөлшерін көбейтуге болар еді деп ойлайды. Жайып суаруға балама саналатын жаңбырлатып суару әдісін қолданғанда да, дәл осынша су ысырап болатын. Көгалды суарғанда, самал соқ­са да, бүріккіш дұрыс бұрылмай қалса да, су бағыттаған тұсқа жетпей, басқа жаққа шашырап тұратын. Ондайда көгалдың бір жері суға қанып, екінші жерге мүлде су жетпей жататын. Eгic алқабында да дәл солай. Оның үстіне аэрозоль ауада ұзақ тұрып қалатын да, көп су мөлшері жер­ге түскенше-ақ буланып үлгеретін. Жалпы, сарапшылардың айтуынша, жаңбырлатып суарғанда, судың үштен бірі ысырап болады екен. Ал тамшылатып суарғанда су аз буланып, өсімдік тамырына тіке барады.
Су айтарлықтай үнемделеді, яғни 4 % -ы ғана буға айналады немесе топыраққа сіңеді. Тамшылатып суару әдісі, бір қарағанда, қарапайым көрінгенімен, осындай суару әдісіне көшсеңіз, оның өте күрделі инженерлік өнер екенін білер едіңіз. Үйдегі гүлдерді әдетте жаңбырлату әдісімен немесе жайып суарамыз. Гүл құмырасына ыдыспен су құю жайып суару әдісі іспеттес. Құйылған судың көбі не буға айналады, не құмыраның түбіне жиналады. Ал гүл жапырағына су бүрку жаңбырлатып суару әдісіне ұқсайды. Мұндайда су көп ысырап болмағанымен, сәл артық жұмсалып кетеді. Үйдегі гүлді тамшылап суару үшін біреу тамшуырмен гүл тамырына су тамшылатып тұруы керек болар еді. Ал тамшылап суару шын мәнінде қиын, себебі өсімдік тамырына су жеткізу, негізінен, жер астында жүреді, сондықтан тамшуырды өсімдік сабағының түбіне, топыраққа көму керек. Тамшуырды топырақтың беткі қабатына үш-төрт елі кіргізіп қою керек. Бласстың алғашқы тәжірибелерінің бірінде тамшуыр көзі бітеліп қалса, енді бірінде өсімдік тамыры жабысып, жоба сәтсіз аяқталған. Бласстың іс-әрекетін түсіну үшін үйдегі терезе алдындағы гүлдің жүздеген данасы үлкен алқапта өсіп тұр деп ойлап, олардың әрқайсын бір сәтте теңдей суару процесін елестетіп көріңіз.
Су температурасы мен ауа райын да ескеру керек. Су қысымы құбырдың бас жағында қарқынды болса, аяғына жеткенше бәсеңдеп қалады. Сондай-ақ алқаптың бір жағы екіншісінен биігірек болуы мүмкін, сондықтан Бласс пен оның әріптестері, алдымен, бүкіл құбыр бойында қысымның бірдей болуын қамтамасыз ету үшін гравитация әсеріне қарсы құрал ойлап табуға бел буған. Бласс сол 1933 жылы ерекше биік ағашты көргеннен бастап дереу тамшылатып суару әдісін зерттегенде, мұндай құрал жасауы екіталай еді. Алғаш, 1959 жылы жұмысын енді қолға ала бастағанда баяғы биік ағаш түбіндегі тесілген металл құбыр сияқты құбыр пайдаланамын деп ойлаған. Алайда уақыт өте Бласстың ойы өзгерген. Екінші дүниежүзілік соғыс кезінде материалтану саласында ғылыми революция болған. Металл мен әйнек секілді материалдар орнына плас­тик пайдаланыла бастаған. Пластик құбыр металл құбырға қарағанда арзан болатын, сонымен қатар мұндай ыдысқа сұйықты миллиметріне дейін дәл өлшеп құюға болатын. Кейін Бласстың өзі жазғандай, бірнеше жыл бойғы « эксперимент пен ізденіс » нәтижесінде материалдың, су жеткізу жүйесінің, ағаш пен өсімдіктің түр-түрін зерттеп, сапасы әртүрлі су пайдаланып көріп, маңызы зор екі жаңалық ашқан.
Біріншіден, ол Израильдің қай ауданында эксперимент жасаса да, қай өсімдік не ағашты сынап көрсе де, жайып немесе жаңбырлатып суару әдістеріне қарағанда, тамшылатып суарғанда әлдеқайда аз су кететінін анықтаған. Тамшылатып суарғанда, орта есеппен 50-60 % су үнемделген. Екіншіден, суды үнемдеуден де маңызды жаңалық: Бласс қай экспериментте де тамшылатып суарылған дақылдың өнімі өзге әдістермен суарылған дақылдарға қарағанда, әлдеқайда мол болғанын байқаған. Сөйтіп, тамшылатып суару арқылы қосымша егіс алқабын көбейтпей, артық су жұмсамай-ақ көбірек өнім алуға болатынын анықтаған. Тіпті тамшылатып суару судан таршылық көрмейтін аудандардағы шаруа қожалықтарына да тиімді болары белгілі. Суару әдісінің бұл түрі ауыл шаруашылығындағы маңызы зор жаңалық болды. Күдікшіл профессорлар Қандай идеяға да күмәндана қарайтын адамдар бары белгілі. Там­шылатып суару әдісін Бласстан гөрі мінезі жұмсақ, бұрын-соңды білігімен танылмаған маман ойлап тапса, ешкім мойындамас па еді?! Бәлкім, ешкім сенбей, құптамас еді, өйткені қалыптасқан суару әдісінің мыңдаған жыл бойы өзгермегені белгілі. Бласс өзі ойлап тапқан там­шылатып суару әдісін ғалымдар, үкімет, ауылшаруашылық мамандары, кәсіпкерлер қолдап, оң баға береді деп ойлаған.
Алайда олардың бір де біреуі қолдаған жоқ, тіпті салаға тың серпіліс алып келер жаңалыққа жетістік деп қарамаған. Содан соң 1960 жылдардың басында Бласс зерттеу жұмыстарының нәтижесін Израильдегі топырақтану, суару, агрономия саласындағы үздік көрнекті оқу орны Еврей университетіндегі ауыл шаруашылығы факультетінің ғалымдары мен практик мамандарына көрсеткен. Бұл жақтан да қолдау көрмей, салы суға кетіп шығады. Бласс тағы бір қиындыққа тап болған, яғни тамшылатып суару су үнемдейтінін, әсіресе өнім көлемін арттыратынын дәлелдеген эксперименттер сериясын өткізген қарапайым оқытушыны факультеттегі өзге мамандар менсінбепті, себебі ол оқытушының академиялық білімі деңгейі төмен, сондай-ақ жазуы да ғылыми стиль ережесіне сай болмаған. Бласс енді үкіметтегі таныстарын ортаға салып, Ауыл шаруашылығы министрлігіне хабарласып, бадам бағына тамшылатып суару экспе­риментін жүргізуді ұсынған. Эксперимент ұзаққа созылған жоқ, себебі тамшуыр мен өсімдік тамыры қабысып, тамырына су жетпей, қурап қалған. Сөйтіп, тамшылатып суару сынақтары осымен біткендей болған. Бірақ сәті түсіп, Ауыл шаруашылығы министрлігіндегі эксперименттер бөлімінің қызметкері Иеһуда Зоһар екінші рет эксперимент өткізуді, осы жолы тамшуырды топыраққа көмбей, өсімдік түбіне қойып бақылауды ұсынған. Екінші эксперимент барысында ағаштар гүлдей бастаған. Су үнемделіп, өнім артқан.
Эксперимент сәтті өткен соң, Бласстың сенімі бекіп ( бұл қуанышы ұзаққа бармаған ), тамшылатып суару әдісін нарыққа шығарар іскер серіктес іздей бастаған. Сол аралықта он адамға ұсыныс тастаған, бірақ бәрі де бас тартқан. Netafim құрылғанда Бласстың айы оңынан туып, тамшылатып суару жобасын іске асыруға кездейсоқ жағдай сеп болады. Серіктес болайық деген ұсынысты кәсіпкерлер мен өнеркәсіп иелері қабылдамағанымен, елдегі социалистік ұжымшарлар ауыл шаруашылығымен қатар, өнеркәсіпке де бет бұруды ойлап жүр екен. Соның арасында 1946 жылы Йом Киппур түні Негев шөлінде іргесі қаланған 11 ферманың бірі Хацерим кибуці бар. Бір қызығы, бұл кибуцке су тартқан Бласстың өзі болатын, алайда толыққанды су жетпегендіктен, бұл кибуц ауыл шаруашылығынан өзге саланы игеруге тырысып жатыр екен. Бласс инновацияға қызыққан кибуцті елей қоймаған. Бір жағынан, оның жобамды сатамын деген үміті өшкен еді, мұндай жобаға « ақымақтар » ғана қызығады, сатып алған күннің өзінде кибуц жұмысшылары дұрыс істей алмас деп ойлаған. Бірақ тың өнеркәсіп түрін іздеп жүрген кибуц мүшесі Ури Уербер қыңыр мінезді Бласспен тіл табысуға тыры­сып, тиімсіз жоба деген сөзін елеместен жүзеге асыруға бел буады. Уербер – Ауыл шаруашылығы министрлігіндегі қызметкер Иеһуда Зоһардың досы.
Ол Уерберге Бласс өз жобасына сенбесе де, тамшылатып суару әдісінің болашағы зор деген ойын айтады. Арада бірнеше ай өткен соң, Уербердің табандылығының арқасында Бласс өнертабысын кибуцте құрылатын болашақ компания акциясының 20 % -ына айырбастайды. Сондай-ақ оның өзіне және іскер серіктесі болып жүрген ұлына роялти төленеді. Уербер Хацерим кибуціндегі әріптестерінің бірінен компанияға ат ойлап табуды сұрап, « Netafim » деп атауды ұйғарады. Бұл сөз ивритше « тамшылату » деген мағынаны білдіреді. Компания 1966 жылғы қаңтарда жұмысын бастайды. Netafim шығарған тамшылатып суару жабдықтарын алғаш сатып алғандар – Израильдегі өзге шаруа қожалықтары. Кейін тіпті сұраныс артып, ел ішіне кең тараған. Көп ұзамай жабдықтарды экспортқа шығарған. Бірақ бұл жетістіктің өзіндік қиындықтары бар. Хацерим кибуцінің жұмысшылары социалистік идеологияға адалдық танытып, жұмысшы жалдаудан бас тартып, өнеркәсіптегі қай жұмысты да өздері істеуге тырысқандықтан, Netafim шығаратын жабдық саны шектеулі болады. Netafim компаниясында істейтін Хацерим кибуціндегі қызметкерлер ел ішіне, одан қала берді, өзге елдерге экспорттауға жабдық шығарып үлгермесін түсініп, 1974 жылы басқа кибуцке кей елдерге және Израильдің кей аудандарына жабдық экспорттайтын эксклюзив құқығын тегін береді.
Жабдыққа сұраныс артып, оның бәрін өтей алмағандықтан, социалистік идеологияны ұстанған Хацерим кибуці мен оның алғашқы серіктесі Магал тағы бір серіктес қосуға шешім қабылдап, Ифтаһ кибуціне де тегін құқық берген. Сөйтіп, Netafim үш кибуцтің ортақ меншігі саналады. Табысы мол, қарқынды дамып жатқан компанияның өзге кибуцке серіктес бол деп ұсыныс тастағаны, тіпті басшылық құзіретін бөліскені, бір қарағанда, логикаға сыймайды. Бірақ « Netafim » атауын ойлап тапқан кісінің өзі де, әйелі де сол кезде Хацерим кибуцінде жұмыс істеген. Бүгінде осы кибуцтің тарихи материалға толы архивінде бас архивариус болып істейтін Рут Кереннің айтуынша, серіктес тартудың пайдасы көп болыпты. Бәрін тек өзіміз істейміз деген принцип ұстанатынбыз, – дейді ол. Кейін өзіміз үлгермегендіктен, өзге кибуцтерге серіктес бол деп ұсыныс тастадық ». Netafim шығарған жабдыққа сұраныс көп болғаны сондай – серіктес екі кибуц те үлгермей, 1970 жылдары тағы үш кибуц тамшылатып суа­ру жабдығын шығаратын компания құрып, Netafim-гe бәсекелес бола­ды. Тамшылатып суарудың өзге әдісін ойлап тапқан Израильдің тағы бір өнертапқышы Калифорнияда компания құрып, Грекияның Eurodrip компаниясымен іскерлік келісім жасасады.
Ислам елдері тамшылатып суару жабдықтарын көп сатып алар еді, алайда Израильге бойкот жариялаған араб елдері ашық түрде еврей мемлекетінен, оның ішінде Netafim компаниясы мен оған бәсекелес кәсіпорындардан өнім сатып алмасы белгілі-тін. Сондықтан мұны жете түсінген Eurodrip компаниясы жабдық шығарған ел атын жасырып, үлкен нарыққа, яғни араб елдеріне экспорттауды көздеген. Қазір капитализм әдістерін жақсы меңгерген Израильдегі және шетелдегі Израильге қатысы бар компаниялар әлі де жұмыс істеп тұр. Netafim-нің екі бәсекелес кибуці тамшылатып суару бизнесін ірі халықаралық компанияларға сатқан. Сол сияқты Хацеримнің серіктес екі кибуці де осы бизнес арқылы байып, кейін үш серіктес кибуц акцияларының ірі пакетін жеке инвесторларға сатады. Бүгінде Netafim акцияларының 60 % -ынан астамы Еуропадағы Permira жеке инвести­ция қорының, қалған бөлігі Хацерим кибуцінің меншігінде. Әлі күнге Израильдің бірнеше компаниясы тамшылатып суару жабдықтарын шығару және сатудан әлемдегі үздіктер қатарында тұр. Жылдық саудасы қазір 2,5 млрд доллар болса, оның ішінде Netafim үлесі – 800 млн доллар. Бласс пен ұлы Netafim-дегі акциясының арқасында өте ауқатты адамдарға айналған. Олардың үш кибуцте де акциясы бар, яғни үшеуінен де роялти алып отырады. Кейін Бласс пен ұлы Netafim-дегі жекеменшік үлесі мен роялтиін бірреттік қомақты қаржыға сатқан.
Бласс қартайғанда бейғам, жайлы тіршілік кешкен, ал Израильдегі зейнетақыға бұлай шалқып өмір сүрмесі анық. Хацерим кибуці де тамшылатып суару жабдықтарын шығарып сатып байыған. Алғашында социалистік шаруа қожалығы болып құрылғанда түсірілген суретіне қарасаңыз, қазіргі кибуц орны құм мен қиыршық тасты далада жалғыз дарақ өскен шөл болғанын байқайсыз. Ал қазір даңғыл жолы, шағын ғимараттары бар, қалың ағаш өскен кибуц адам танымастай өзгергенін көрер едіңіз. Барған адам кибуцтің шағын қалашыққа ұқсайтынын, ондағы мың тұрғынның орта тап деңгейінде өмір сүріп жатқанын аңғарар еді. Кибуцке жақын орналасқан Netafim-нің тамшылатып суару жабдығын шығаратын фабрикасында Негев бәдәуилері, Ресей мен Эфиопиядан келген иммигранттар, жергілікті израильдіктер бірнеше ауысымда жұмыс істейді. Жаңбырдан жақсы Тамшылатып суару әдісін ойлап тапқан – Симха Бласс, оны барынша жетілдірген – Рафи Меһудар. Он екі атасынан бері Иерусалимде тұратын отбасынан шыққан Меһудар Израильдегі инженерия және техноло­гия саласында беделі жоғары Технион институтын тәмамдаған. Студент кезінде-ақ өнертапқыш деген аты шығып, жаңбырлатып суару қондырғысын жетілдіру байқауында жеңімпаз болған. Университетті тәмамдап, 1972 жылы әскери қызметтен оралған Меһударды Netafim компаниясы ғылыми зерттеу бөліміне жұмысқа шақырған.
Өмір бойы қалада тұрған Меһудар Израиль шаруа қожалықтары арасында танымал Netafim туралы бұрын-соңды естімеген екен. Меһудар Netafim-гe жұмысқа барудан бас тартып, роялти төлесе, серіктес болуға келісемін деп шарт қояды. Кейін дұрыс шешім қабылдағанына көз жеткізеді. Он шақты жыл ішінде Меһудар тамшылатып суару әдісін айтарлықтай жетілдірген ондаған инновацияға мұрындық болып, тың әдістер ойлап тапқан. Соның ішінде әр тамшыны тіпті тау баурайындағы алқапта да тең бөлу жолын орайластырып, Бласс жасаған қондырғыны тиімді жолмен қайта құрастырып шығады. Меһудар жетілдіргенге дейін тамшылатып суару әдісінің қалыптасқан екі принципі болатын. Біріншісі – тамшылату әдісі арқылы суаруға кететін судың 70 % -ға жуығын үнемдейді деген принцип. Бұл көрсеткіш деңгейі үнемі дәл осындай бола бермесі анық, бірақ қазір 40 % -ға дейін үнемдеуге болатыны белгілі. Екінші принцип – тамшылатып суарса, көбірек өнім аламыз және сапалы болады деген принцип. Күн райы мен су тұздылығына қарай тамшылатып суарылған егін жайып немесе жаңбырлатып суарылған егінге қарағанда, көбірек өнім береді. Қазір жылына екі немесе одан көп өнім алу үрдіске еніп кеткен.
Нидерландта қоршаған ортаны қорғау саласы бойынша жүргізілген зерттеу жұмыстарының кейбірінің нәтижесі жайып суаруға қарағанда, тамшылатып суару жабдықтарымен суарылған егіс өнімі 550 % артып, су 40 % -ға дейін үнемделгенін көрсетіп отыр. Нидерланд сияқты суы мол елде су үнемдеу мәселесі дәл қазір аса өзекті емес. Алқапқа су тартуға жұмсалған энергияны үнемдеген сайын көмір де үнемделеді, шаруалардың шығыны да азаяды. Бірақ бұл аймақтағы тамшылатып суарудың ең басты пайдасы – әсіресе жылыжайлардан көбірек өнім алуға мүмкіндік беруінде. Ауыл шаруашылығы секілді табысы аз, қатері көп салада аз қаржы жұмсап, көп өнім алу мүмкіндігі кәсіпкердің шығынға батпауына кепілдік береді. Содан өсімдік көтеріле алмайды. Бір рет молынан суарған соң, біраз уақыт суармаймыз, бұл егін жағдайын одан әрі қиындатады. Егін пісіп-жетілгенше дәл осылай қайталана береді. Бір жағынан, өсімдікке су тұрақты келіп тұрса, тез көтеріліп, еркін өседі ». Жайып суару әдісі, бір жағынан, толассыз жаңбыр жауып, іле-шала ұзақ уақыт қуаңшылыққа ұласатын табиғи құбылыс секілді. Сондықтан тамшылатып суару – керемет техника ғана емес, егіс алқабын тұрақты суарып тұратын ең үздік әдіс.
Әрине, тамшылатып суару жабдығы тегін жаңбырға қарағанда қымбат, сондықтан ол жаңбыр күткенге әдеттенген, аз өнімді қанағат тұтқан шаруаларға қолайсыз болуы да мүмкін. Әлемді балдырдан қорғау Израильдің тамшылатып суару саласындағы тағы бір инновациясы өнімді көбейтіп, суды үнемдеп қана қойған жоқ, экологияға айтарлықтай қауіп төндіретін балдырдан көл мен өзге де су көздерін қорғап отыр. Тыңайтқыш себілген алқапқа жауған жаңбыр жыл сайын миллиондаған тонна химикатты көл мен өзге де тұщы су көздеріне ағызып апарады. Тыңайтқыш құрамындағы фосфор мен азот – табиғи балдырдың тез көбеюіне ықпал ететін химикаттар. Оған қоса, ауа райы қолайлы, жылы болса, балдырлар тіпті өсімтал келеді. Көлде көк балдыр көбейсе, суда оттегі азайып, өсімдік пен балық қырылады. Су сасып, ішуге, жуынуға, ауыл шаруашылығына, демалыс орындарына пайдалануға жарамсыз болып қалады. Оны тазартып пайдалану керек. Ал бұл процесс арзан болмасы белгілі. Толедо – Америкадағы Ұлы көлдердің бірі және тұщы судың ең ірі көзі саналатын Эри көлінің маңында орналасқан. Толедо тұрғындарына ішек ауруына шалдықпау үшін көл суын ішуге, бал­дыр уыты салдарынан қызылша жұқтырып алмау үшін суға түсуге тыйым салынған.
Сөйтіп, Эри көлі жағасындағы жарты миллион тұрғын көлді балдырдан тазартқанша бөтелкедегі суды сатып алып ішуге, көл суын пайдаланбауға мәжбүр болған. Кейінгі жылдары бүкіл әлемде ( Израильде де ) су құбырына ағып келген тыңайтқыш пен жан-жануарлар тезегі кесірінен балдырлар көктей бастағаны туралы ақпарат тараған. Тамшылатып суару – тыңайтқыш қалдығынан қарқынды өсетін балдыр зардабын азайтатын жол. Тамшылатып суарғанда тыңайтқыш алқапқа ретсіз бөлінбей, өсімдікке су мен суда еріген тыңайтқыш қосындысы, яғни фертигация түрінде сіңеді. Суарғанда өсімдікке су аз баратын болғандықтан, тыңайтқыш та аз барады. Сөйтіп, шаруалардың тыңайтқышқа жұмсар шығыны да азайып, экологиялық апаттың алдын алады. Бұл әдіс сондай-ақ тұщы суға сұраныс көбейіп, қымбаттаған сайын Эри көлі сияқты тұщы су ресурсын сақтауға да көмектеседі. Суда еріген тыңайтқыш өсімдік тамырына ғана барып сіңеді. Сумен ағып, топыраққа сіңіп, келер ұрпаққа қажет жерасты суын бүлдірмейді. Өсімдік тыңайтқыш араласқан су арқылы жердегі қоректік затты тамыры арқылы сіңіреді. Жер бетінде халық саны өскен сайын құнарлы жер азайып барады. Ал шаруалар тамшылатып суару әдісімен құнарсыз жерден де, тіпті шөлден де өнім алып, миллиардтаған адамға азық тауып береді.
Тамшылатып суарғанда фертигация өсімдікті тыңайтса, нутригация әдетте топырақтан алатын қорегін береді. Данни Ариэль – дамушы елдердегі ауыл шаруашылығы саласының маманы. Азия елдерінде халық саны өсіп келеді, ал күріш егетін алқап өте аз. Күрішті биік жерге де егіп, тамшылатып суаруға болады. Күріш өсіретін шаруа бұрынғысынша дәстүрлі жолмен өзен алқабына егін салып, сонымен қатар алқап жанындағы орынға тағы да күріш өсіре алар еді ». Шөл құмы өсімдік тамырын ұстап тұрса болды, өсімдікке қажет қоректі нутригациядан ала алады. Енді өсімдікке қажет қоректі топырақтан алудың керегі жоқ. Тамырын топырақ ұстап тұрса, қалған қоректі қолдан беруге болады ». Тамшылатып суару арқылы су үнемдеу инновациялары қазірге дейін жалғасып келеді. Су ресурсы саласындағы еңбек жолын Еврей университетінде топырақтанушы-оқытушы болып бастаған Шани кейін Израиль Су басқармасының басшысы болған. Иордания Корольдігінің оңтүстігінен, Израиль, Иордания, Палестина әкімшілігі арасындағы су алмасудың бастамасы болған Қызыл теңіз – Өлі теңіз жобасын жасауға қатысқан. Ылғи ізденіп жүретін өнертапқыштың қазір ауыл шаруашылығы сала­сында бизнесі бар.
Жақында Netafim компаниясымен ынтымақтасып, тамшылатып суарудың келесі кезеңін дайындаған, яғни топырақ астында өсімдік тамырының қасында жататын, өсімдікке су мен қорек керек кезде белгі беретін арзан қондырғы ойлап тапқан. Солай болғаны жөн, алайда қанша уақыт үзіліс болу керегін дәл айта алмаймыз. Өсімдік суды сіңіpiп үлгереді, бірақ сіңірген суының көп бөлігі кейін буланып кетеді ». Шани жаңадан ойлап тапқан жүйені меңзеп, « керегінше суару » жүйесі миллиардтаған өсімдік қажетін өтейді дейді. Суды аз қажет ететін өсімдіктперді сұрыптау Израиль мемлекеті құрылғанға дейін шаруалар көкөніс пен өзге де дақылдар тұқымын жергілікті араб саудагерлерінен алатын. Оған жауап ретінде еврей кибуцтері мен фирмалары бірігіп, жергілікті шаруаларға сапалы тұқым жеткізетін коопера­тив құрған. Кооперативтерін Hazera деп атаған, бұл сөз иврит тілінде « тұқым » деген мағынаны білдіреді. Ол заманда кез келген елдегі тұқым шығаратын және селекциялайтын компаниялар тұқымды, негізінен, өз елінің климаты мен топырағын ескеріп сұрыптайтын. Әлемдегі тұқым шығаратын тұңғыш компания Vilmorin 1742 жылы Францияда құрылған. Сол компания қазір әлемдегі жетекші компания болғанымен, көп уақыт бойы Франция шегінен шықпай, жергілікті шаруалар қажетін ғана өтеп келген. Hazera кооперативі құрыла сала тұқымның түрлі сортын зерттеген.
Жергілікті жәндіктерге, өсімдік ауруларына бой бермейтін, әсіресе еврей шаруаларына керегі – су тапшылығына төзімді өсімдік тұқымын табуға тырысады. Өсімдік суды аз тұтынып, гүлдеу кезеңіне дейін жетсе, қуаңшылық маусымына шыдап, су сұранысын да азайтар еді. Кейін 1959 жылы артық тұқымды климаты Израильге ұқсайтын елдерге экспорттаған. Содан көп ұзамай жаһандық бизнеске айналып, әлемнің көп елінде кеңсесін ашып, сатып алушылардың жергілікті климатына бейімделген тұқым шығарған. Hazera ғылыми-зерттеу жұмыстарын да бірте-бірте дамытқан. Жаһандық компаниялар Израильдің жоғары технология, жартылай өткізгіш, биотехнология, киберқауіпсіздік саласындағы ғылыми-зерттеу жұмыстарын жоғары бағалайтыны белгілі. Дәл сол секілді қазір Израиль өсімдік зерттеу саласында да жетекші ел болып отыр. Израильдің ғылыми-зерттеу орталықтары көп елдегі шаруалар мәселесін шешуге атсалысқанымен, бірінші кезекте елдегі шаруалар мәселесіне айрықша мән берері анық. Израиль университеттерінің, әсіресе Еврей университетінің, Технион және Бен-Гурион университеттерінің түлектері Hazera зертханасында, сондай-ақ елдегі өсімдік генетикасын зерттеуге маманданған Evogene компаниясының зертханасында жұмыс істеп жатыр. Monsanto, DuPont, Syngenta, Bayer сияқты ауыл шаруашылығына қажет тұқым сұрыптайтын әлемдегі атақты компаниялар Израильде ғылыми-зерттеу және дамыту орталықтарын ашқан немесе Израильдегі тұқым өндіретін компаниялармен бірігіп кәсіпорын құрған.
Израильдің тұқым өндіретін компаниялары шетелдік клиенттер тапсырыс бергендіктен, дәстүрлі селекция бойынша да, геномы өзгертілген ( GMO ) сорттарды да зерттейді, дегенмен Израильдегі бір де бір шаруа геномы өзгертілген тұқым пайдаланбайды. Бұл ғылымды мойындамағаннан емес, нарық талабынан туған. Себебі еуропалықтар геномы өзгертілген өнімді тұтынбауға тырысады, сондықтан Израиль өніміне сұраныс артып, онда тек дәстүрлі жолмен өсірілген тұқым егуге шешім қабылданған. Израиль селекционерлері ішкі нарықта ауылшаруашылық дақылдарына қажет суды үнемдейтін екі маңызды әдіс ойлап тапқан. Біріншісі — тұқымды суды барынша тиімді сіңіретіндей етіп егу. Өсімдіктің таралып өсуіне су қажет, сондықтан өсімдік бойындағы судың буға айналуы процесі – эвапотранспирацияның шамадан тыс болуына жол бермеу керек ». Мысалы, Израиль селекционерлері бастапқыда Израиль шаруаларына, кейін өзге тұтынушыларына арнап сабағы қысқа бидай сортын шығарған. Ендеше оған артық су шығындаудың қажеті не? » дейді бұрын Hazera кооперативінің әуелі аға ғылыми қызметкері, кейін басшысы болған, ал қазір Израильде өзі құрған Fair Planet үкіметтік емес ұйымының басшысы доктор Шошан Харан. Fair Planet ұйымы Африкадағы кедей шаруа қожалықтарына қажет аймақ климатына бейімделген бірегей тұқым селекциясын жасайды.
Израиль генетиктері сонымен қатар елдегі шаруа қожалықтарға арнап жапырағы аз, жемісі бір-біріне жақын өсетін қызанақ сортын шығарған. Енді көбірек су үнемдейміз, өйткені бұрынғыдай артық жапырақ пен ұзын сабаққа су кетпейді, – дейді доктор Харан. Израиль селекционерлері тамыры ұзын кей өсімдіктің тамырын да қысқартқан. Жайып суару әдісін пайдаланғанда, екі суару арасы ұзап кетеді, сондықтан өсімдік тамырына мол су жинау үшін тамыры ұзара береді. Ал тамшылатып суарғанда су үнемі тамып тұрғандықтан, өнім сапасы нашарламайды, су айтарлықтай үнемделеді, тек өсімдік тамыры жайып суарылған өсімдік тамырының үштен біріндей қысқа болады. Тұзды суда өнетін дән Израиль селекционерлері өсімдік бөліктерінің әрқайсын жеке зерттеп, Негев шөлінің жер қыртысында, бүкіл Таяу Шығыста көп кездесетін, бұған дейін жарамсыз саналған тұзды суда өсетін дақылдар тұқымын сұрыптауға байланысты « қисынсыз » идея ұсынған. Израиль ішуге жарамсыз су пайдаланып, түрлі жеміс-жидек, көкөніс өсірсе, оны ауылшаруашылық өнімі ретінде экспортқа шығарса, халықтың азық-түлік рационын жақсартып, елдегі тұщы су қорын көбейте аларын түсінген. Симха Бласс тамшылатып суару моделін алғаш Еврей университетінің профессорларына көрсеткенде, олар бұл модельдің тіпті техникалық қиындығын еңсереріне күмәнданған.
Жолын тауып шыққан жағдайда да, бұл әдісті « тұщы, тазартылған су қолданып қана іске асыруға болады, су құрамында титімдей хлорид болса, топырақ сорға айналады » деген. Бір жағынан, Израильдегі табиғи судың басым бөлігі тұзды болғандықтан, ғалымдар идеяны қолдамаған шығар. Профессорлардың тамшылатып суару жобасына күмәндана қарағаны орынсыз болғанын бұған дейін байқадық. Енді, міне, тұзды суда дақыл өсіру мүмкін емес деген пікірлері де түбегейлі қате шыққан. Өсімдік генетиктері тұзды сумен қауын, бұрыш, қызанақ, баялды, өзге де көкөніс пен жеміс-жидек өсіріп, жаңалық ашқан. Бен-Гурион университетінің ғалымдары мен Hazera компаниясының зерттеушілері тұзды суда өсетін қауын сұрпын шығаруға тырысып жатыр, сөйтіп, таза суды үнемдеп, сор татыған сумен де қауын өсіруге болатынын дәлелдемек. Сәті түсіп, қауын сұрпын шығарса, келешекте судағы тұзды бойына сіңіріп алар көкөніс пен жеміс-жидек түрі де шығып қалар. Тұзды суды сіңірген сайын өсімдік жасушасының құрылымы өзгере түседі. Яғни жасушада су мөлшері азайып, табиғи қант көбейеді. Ендеше құрылымы жақсарып, жеміс-жидек те, көкөніс те тәтті болады. Ал дәмі жақсарған, оны халық та байқаған » дейді израильдік дәнді дақыл селекционері Моше Бар.
Тұщы су қосылған немесе сәл тұщытылған тұзды сумен тамшылатып суарылған өнім Израильге де, Еуропа мен Азия экспорт нарығына да жақсы таныс. Шошан Харан Израиль келешекте су тапшылығын сезінуі мүмкін әлемге үлгі болар ел дейді. Ешбір ел дәл осындай тәжірибе жүргізіп көрген жоқ, – дейді ол. Ал ұзақ уақыт тәжірибе жасаған Израиль мұндай дақыл өсірудің жолын біледі ». Харанның айтуынша, қазір Израильде ауылшаруашылық дақылын өсіруге ең қолайлы жер – шөл дала. Қазір Израильде ғана аса құнды саналатын тамшылатып суару әдісі мен арнайы сұрыпталған дақыл келешекте бүкіл әлемдегі маңызды дүниеге айналады ». Израильдің оңтүстік қиырындағы Арава шөлінен табылған тұзды су табиғи жолмен қайта қалпына келмейтін су қабатында жатыр. Тау жыныстарының қалың қабатында жатқан суға жаңбыр суы жетпейтіндіктен, оның қайта қалпына келуі неғайбыл. Бұл қабаттағы су ерте геологиялық дәуірде жиналған, сондықтан ондағы қайта қалпына келмейтін су көзін қазба су қабаты дейді. Минералданған бұл суды тартқан сайын мұнай секілді сарқыла бермек. Су жиналған үңгір ауқымды болғанымен, ысырап қылмай тартқанның өзінде су ондаған жылға ғана жетуі мүмкін. Ал сарқылса, орны қайта толмасы анық.
Ами Шахам – Израиль шөліндегі ауыл шаруашылығын дамытуға және жерасты суын іздеуге атсалысқан бірден-бір білікті маман. Үй салып алғанша, қос тігіп тұрдық. Қоста тұратын жігітке қай қыз тиюші еді? » Дегенмен Шахамның бағы бар екен, оған жақсы жар жолығыпты. Шаңырақ көтеріп, балалы болған. Қазірге дейін халық сирек мекендейтін сол шөл далада екі баласы және бес немересімен тұрып жатыр. Ұзақ уақыт Арава Су басқармасы бастығы болған Шахам осы аймақта елу бес ұңғыма қазыпты. Соның арасындағы біреуінің тереңдігі, шамамен, бір мильдей екен. Сондай-ақ шөл далада қыстыгүні аяқасты болатын жаңбыр тасқыны суын жинайтын үлкен су қоймасы жүйесін салған. Қазған ұңғымалардан шыққан миллиардтаған гал­лон су тым ащы еді, ал оны тұщы сумен араластыру немесе тұщытуды Mekorot компаниясы ғана жүзеге асыратын. Шахам Аравада қызмет атқарғанда осы аймаққа төрт жүз жеке ферма салынып, өндірген өнімдерінің 75 % -ы экспортталған. Негевтегі Бен-Гурион университетінде жұмыс істеген, қазір зейнетке шыққан профессор Ари Иссар 1950 жылдары алғаш рет Арава шөлінің құмы су бетінде жатыр, сондықтан ауыл шаруашылығына жарамды деген: « Аравадан ұңғыма қазғанымызды көрген жұрт күлетін, – дейді ол. Израиль жерінің астында жерасты теңізі бар.
Осы жерден Сахараға дейінгі аралықта ( триллиондаған галлон ) су бар. Мұнай өндіреміз деп мыңдаған метр бұрғылағанда, ауыл шаруашылығына қажет су өндіру үшін неге бұрғыламасқа? » Таяу Шығыс құмы жасырып жатқан триллиондаған галлон тұзды су ауызсуға жарамайтындықтан, көп халық оны жарамсыз санайды. Алайда Шахам мен Аравадағы ауыл шаруашылығымен айналысатын кәсіпорындар бұл сумен астық өсіріп, көрші елдерге ащы суды аграрлық экономика аясын кеңейтуге, тіпті дамытуға пайдалануға болатынын көрсетіп отыр. Бай елдерге рухани ұсыныс Тамшылатып суару техникалық тұрғыдан да, әлеуметтік жағынан да тиімді. Тамшылатып суару су үнемдейді, өнімділікті арттырады, көміртек отын пайдалануды азайтады, өйткені суарудың өзге әдістеріне қарағанда, энергия аз кетеді. Сонымен қатар егіс алқабын ұлғайтып, су қатпарындағы су қорын сақтап, балдырлардың тарала өсуін шектеп, шөл алқаптарының кеңеюіне тосқауыл болады. Одан бөлек, әлемде жиі болатын аштық пен саяси тұрақсыздыққа қарсы күресте де маңызды рөл атқарады. Сондай-ақ тамшылатып суару әлеуметтік жағдайға да оң әсер етеді, өнімділік артса, кедей тұрғындар азаяды, күні бойы су таситын әйелдердің қолы босап, жағдайы жақсарады.
Қазір дүниежүзіндегі суармалы ауыл шаруашылығындағы егіс алқабының 5 пайыздайы ғана тамшылатып суару немесе өзге де микросуару әдісімен суарылады. Нақтырақ айтқанда, әлемдегі егіс алқаптары ішіндегі суармалы алқап көлемі 20 % -ға да жетпейді, қалған алқаптарды жауын-шашын суарады. Суарудың осы бір озық үлгісін барлық ел қолдануы керек, өйткені жер бетінде халық саны өскен сайын жауын-шашын мөлшері де азайып келеді. Дегенмен бүкіл әлемдегі суармалы алқаптардың 80 % -ға жуығы, соның ішінде АҚШ-тағы егіс алқаптарының көбі әлі күнге ескірген, көп су ысырап болатын жайып суару әдісімен суарылады. Ал Израильде тамшылатып суару дәстүрге айналған. Елдегі суармалы eгic алқаптарының 75 % -ы не жер астындағы, не жер бетіндегі тамшуырмен суарылса, қалғаны жаңбырлату әдісімен суарылады. Израильде кейінгі бірнеше онжылдықта бір де бір шаруашылық жайып суару әдісін қолданбаған. Тамшылатып суару әдісі Израильде кең таралғанына, біріншіден, әдіс осы елде ойлап табылғаны, екіншіден, өзге елдер білмей тұрғанда-ақ Израиль шаруашылықтары іске асырып, тәжірибе жинақтап алғаны әсер еткен шығар. Қазір тамшылатып суару жабдықтарын жүз он ел сатып алғанымен, дәл Израильдей жаппай қолданысқа енгізген бір де бір ел жоқ.
Өзге елдерде тамшылатып суару әдісін әлі де аз қолданады, дегенмен алдағы уақытта осы әдісті қолданатын шаруашылықтар мен егіс алқаптары көбейеріне күмән жоқ. Ауызсу қорының тым азайып бара жатқаны мәлім. Дәнді дақылдар өнімін арттыру керек. Тыңайтқыш қымбат және оның бәрін бірдей пайдалануды да шектеу қажет. Әлемдегі құнарлы жерлердің көбі, тіпті басым бөлігі егістік ретінде пайдаланылады, сондықтан топырағы құнарсыз миллиондаған акр жерге, тіпті Израиль жері секілді шөлейт аймаққа да егін салу керек. Тамшылатып суару әдісін жиі қолданып отырған елдер қатарында Қытай мен Үндістан бар. Әсіресе Үндістан 5 млн акрдан астам алқабын осы әдіспен суарып, бәрінен оқ бойы озық тұр. Үндістанның тамшыла­тып суару саласындағы ірі компаниясы, ауыл шаруашылығы саласындағы ірі конгломераты Jain Irrigation Израильдің NaanDan компаниясын сатып алған. Үндістандағы тамшылатып суару саласындағы екінші ірі компания – Netafim. Қазір бай елдердің де, кедей елдердің де Үкіметі су ақысына көп суб­сидия бөлетіндіктен, су тегін сияқты көрінеді. Сонымен қатар Үкімет қана субсидия бөліп отырған жоқ. Үкіметтің шаруашылықтар мен тұрғын үйге су тартуға бөлетін субсидиясы жеткіліксіз, сондықтан су сапасын тексеру, жаңа инфрақұрылым салу, жаңа технология ойлап табу секілді істерге қаржы жетпей қалады.
Тегін су қызметін жүргізіп отыруға үнемі болмаса да, көп ретте салық төлеушілердің қаржысы жұмсалады. Мұны су саласының келешегін ойламау деп бағалауға болады. Су ресурсы азайып бара жатқан елдер үй шаруашылығына қажет суды, сондай-ақ ауыл шаруашылығындағы суды тиімді пайдалану жолын қарастыра келе, су бағасын белгілеуді қолға алған. Шаруалар Израиль шаруалары секілді су ақысын төлесе, шаруашылығына су сақтайтын, егінге де, ішуге де жарамсыз суды тазартып қайта пайдаланатын технология қондырғыларын құра бастайды. Су ақысын белгілеудің тағы бір оң әсері бар: жайып суарудан тамшылатып суару әдісіне ауысуын тездетеді. Мұндай жетістікке ауыл шаруашылығындағы дәнді дақыл түрлерін, оны суару әдісін өзгерткеннің, технологияны дамытқанның арқасында жетіп отыр ». Су бағасы қымбат екенін ескерсек, көп су қажет ететін дақыл егіп, оны жайып суарып, ысырап қылғаннан гөрі, там­шылатып суару жабдығын сатып алған тиімді. Тіпті нарық механизмінен тыс қарасақ, әлемнің ең кедей елдерінде де осы тамшылатып суару әдісін қолданған жөн. Оның бірнеше себебі бар, біріншіден, бұл әдіс – табиғи ауыл шаруашылығындағы кедейлікті жоятын бірден-бір құрал, екіншіден, бай елдерге рухани ескерту саналады.
Тамшылатып суару әдісін қолданатын шағын шаруашылық өнімі артып, экономика дамуына үлес қосып, елді кедейлік құрсауынан алып шығуға септеседі. Мемлекеттік субсидиялар әдетте нарыққа кедергі болары белгілі, сондықтан Үкімет қаржыны кедей шаруашылықтарға жаңа технология енгізуге жұмсаса, суды тегін пайдалануға субсидия бөлгеннен әлдеқайда тиімді болар еді. Үндістандағы штат үкіметтері осындай субсидия бөліп, шаруашылықтардың басым бөлігі тамшылатып суару технологиясын қолданып отыр, соның арқасында елде азық-түлік өнімі артып, шаруалар табысы өскен. Сондай-ақ су ресурсы да әділ бөліне бастаған. Мысалы, Үндістанның оңтүстік-батысындағы Карнатака штатындағы шаруалар 29 мың акр жерді суарғанда, тамшылатып суару технологиясындағы су мөлшерінің теңдей ағу әдісін қолданып, бәрі бір мезетте бірдей мөлшерде су алып отырады. Суға сұраныс өскен сайын су түрлі ( тұщытылған су, сапасы әртүрлі тазартылған қалдық су, жер астынан шығатын тұзды су, осы үшеуінің қосындысы ) көздерден алынады, ал тамшылатып суарғанда кез келген суды қолдануға болады. Су сапасына қарай пайдаланылатын тамшуыр түрі де көп, сондықтан тамшылатып суаруға қандай су болса да жарайды. Әлемдегі кедей елдер жағдайын жақсартқысы келетін донор елдерге тамшылатып суару әдісі зор мүмкіндік ұсынып отыр.
Тамшылатып суару жабдығы арзан емес, сондықтан батыстың венчур филантропиясымен айналысатын филантроптары да, Үндістан мен Африканың ауыл шаруашылығына микрокредит беретін қайырымдылық ұйымдары да қолға алуға тұрарлық қолайлы жоба. Дамымаған елдердегі кедей шаруашылықтардың көбінде тамшылатып суару қондырғысын косатын электр энергиясы жоғы ескеріліп, қондырғының жердің тартылыс күшінен қуат алатын түрі де ойлап табылған. Микрокредит беретін ұйымдар шаруаларға тамшылатып суару әдісінің пайдасын түсіндірсе, бүкіл әлемдегі табиғи ауыл шаруашылығын жүргізіп отырған жүздеген миллион шаруа қондырғыны несиеге алып, кейін несиесін артық тапқан өнімі арқылы жабар еді. Аш адамға балық бергеннен гөрі, қармақ ұстауды үйреткен әлдеқайда тиімді екені бәрімізге аян. Netafim-нің тұрақты даму жөніндегі директоры Нати Барактың ойынша, тамшылатып суару – әлемді жақсартатын ең тиімді жолдардың бірі. Тамшылатып суару әдісі ауызсуды да, жуынатын суды да көбейтпесі анық. Қай елде де судың 70 % -ы ауыл шаруашылығына кетеді екен. Ал ішуге, тамақ пісіруге, жуынуға 10 % -ын ғана тұтынады. Егер мемлекет ауыл шаруашылығына қажет су мөлшерін 15 % азайтса, адамға қажет суды екі есе көбейте алады, тамшылатып суару әдісін қолданса – бұған тіпті оңай жетеді. Израиль тамшылатып суарудың арқасында осы айтқан көрсеткішке жетіп отыр.
Өзге елдер Израиль тәжірибесін пайдаланып қана қоймай, ісінен үлгі алғаны да жөн. Шөл даладағы осындай жетістігімізді өзгелер де қайталап, кез келген жерде іске асыра алады ». ҚАЛДЫҚ СУ ТАЗАРТУ Су тапшы емес. Әлемде су көп, тек лас. Ал тазарту оңай емес. Сандра Шапира, Израиль Су басқармасы қызметкері ИЗРАИЛЬ ТӘУЕЛСІЗДІК АЛҒАННАН КЕЙІН ЕКІ ЖЫЛ ӨТПЕЙ, 1950 жылы Үкімет басшылары ауылшаруашылық дақылдарын қалдық сумен суаруға бола ма деген мәселені талқылаған. Бұл идея көп ұзамай « эстетикаға жат » деген желеумен тасада қалып қойғанымен, оқтын-оқтын көтеріліп тұрған. Үнемі жаңа су ресурсы қажет болып отыратындықтан, Израиль үкіметінің өкілдері мен шаруалар аталған мәселені қайта көтеріп, он шақ­ты жыл ішінде ауылшаруашылық экономикасын құрып, қалдық суды тазартып, қайта пайдаланатын инфрақұрылым салып шыққан. Қалдық суды қайта пайдалану мәселесіне бір де бір ел Израильдегідей көңіл бөлмеген. Елде қалдық судың 85 % -ынан астамы қайта пайдаланылады. Қазір АҚШ сияқты әлемнің көптеген елі қалдық судың аз бөлігін ғана қайта пайдаланып отыр. Жақын арада су тапшы бола бастаса, қай ел де қалдық суды жақсылап тазартып, ауыл шаруашылығы мен өзге де салаларда қайта пайдалануға көшетін шығар.
Израиль де бір кезде қалдық суға қоршаған ортаны ластайтын су деп қараған, ал қазір бұл елдің қуаң аймақтарында қосалқы су жүйесі ретінде пайдаланылады. Сөйтіп, қалдық су құнды ресурсқа айналған. Қазір Израиль шаруалары қалдық су көп болғанын қалайды. Елдегі қалдық су қолжуғыштан, себезгіден, дәретханадан аққан судан, сондай-ақ қала көшелеріндегі жаңбыр суын жинайтын арнадан алынады. Сол қалдық су кәдімгі су жүйесімен қатар жатқан, жиналған су жан-жаққа бөлінетін жеке-дара жүйемен ағады. Жиналған қалдық судың бәрін өзенге ағызып жіберерден бұрын тазартып, мүмкіндігінше қайта пайдаланады. Ал кей елде қалдық суды тазартпастан өзен-көлге ағыза салады, сөйтіп, өзен-көл тазалығына, халық денсаулығына, жоғары су қатпарына қауіп төндіреді. Адамзат осы кезге дейін қалдықтар арасында өмір сүріп, сол жиналған қоқыстан ауру жұқтырып келген. Лондон басшылығы Сноудың жаңалығын ескеріп, 1858 жылдан бастап қалдық суды Темза өзенінің төмен жағына, иісі қалаға жете қоймайтын жерге ағыза бастаған. Ал өзеннің жоғары бөлігіндегі суды ішуге, жуынуға, өзге де тұрмыс қажетіне жарайтындай қауіпсіз ұстауға тырысқан. Кейін ауызсуы мен қалдық суы бөлінбеген Еуропаның өзге қалаларында тырысқақ індеті көп тарап кеткенде, Сноудың болжамы дұрыс екеніне тағы бір мәрте көз жеткізген.
Қалдық суды алысқа ағызған соң, адам өлімі де азайып, тұрмыс жағдайы да жақсара түскен. Өзге қалалар да тазармаған қалдық суды ауызсуға жақындатпай, алыс жатқан өзен-теңіздерге ағыза бастайды. Осы бір маңызды өзгерістен кейін жүз жыл бойы қалдық су мәселесі жабулы күйінде қалған. Екінші дүниежүзілік соғыс аяқталған соң, АҚШ пен Ұлыбритания қалдық суды ағызбас бұрын тазартып алуды қолға алған. Бұған қоршаған ортаны қорғау мен экология түсінігі емес, бір кезде өзен суына қосылып тырысқақ ауруын таратқанындай, тазармаған қалдық су полиомиелит таратады деген қате түсінік себеп болған. Қалдық су мен полиомиелит арасындағы себеп-салдар байланысы анықталмағанымен, 1950 жылдары қалдық су тазарту ісі қазіргімен салыстырғанда қарапайым болса да, қала өмірінің негізгі сипаттарының біріне айналған. Бұл практика соғыстан кейінгі өркендеу және мемлекеттік қызметтің жан-жақты өрістеуімен бүкіл әлем еліне тараған. Қазір әлемде 100 мыңнан астам қалдық су тазартатын қондырғы бар. Бастапқыда қалдық су тазарту ісі екі процестен тұрған. Қалдық су та­зарту бекетіне кірер жерде бірнеше сүзгіден өтіп, қоқыс, қалдық сияқты ірі заттардан тазарады да, су тазартудың бірінші кезеңіне жіберіледі. Сөйтіп, қоп-қоңыр сасық сұйық үлкен су қоймасына ағып барады.
Құрамындағы салмағы ауыр, қатты органикалық заттар қойма түбіне шөгеді. Тұнбаға айналған органикалық заттар су қоймасынан алынып, ауа өтпейтін қапшықтарға салынып, қоқысқа тасталады. Өкінішке қарай, қатты ластанған суды арнайы құбырмен өзен-мұхиттарға ағызып жіберу жүйесі әлі де бар. Кейін бір рет тазарған қалдық судағы еріген органикалық заттар су жолдарындағы оттегін жойып жіберетіні анықталып, тазарту ісіне тағы бір процесс қосылған. Бірінші тазартудан өткен қалдық суға енді сапалы бактериялардың күрделі қосындысы мен көп мөлшерде оттегі қосылады. Қалдық су құрамында қалып қойған, яғни жуынды-шайындыдағы органикалық заттарды осы бір зиянсыз аш жәндіктер жеп қоятын. Оттегіне бай, температурасы жайлы орында қоректенген бактериялар әбден семіріп, салмағы ауырлап, суқойма түбіне батып, ондағы қалдықтарды да жоюға, яғни жеуге кіріседі. Бұл екінші тазарту кезеңінде органикалық заттардың көбі жойылғанымен, қалдық су құрамында вирустар мен өзге де уытты заттар қалып қоюы әбден мүмкін. Одан бөлек, екі рет тазартылғанымен, судың иісі кете қоймайтын, яғни судың әлі де лас, қауіпті екені білініп тұратын. Дегенмен сапасы бұрынғыдан әлдеқайда жақсарады, тек осы процестен кейін ғана өзен-мұхитқа ағызылады.
Бұл кезде қалдық суды өзен-мұхитқа ағызар алдында хлормен, ультракүлгін сәулемен, өзге де қауіпсіздік құралдарымен тазартады. Бұдан кейін де тазартылған қалдық суға бұрынғыдай жуынды деп қарайтын. Қажет ре­сурс деп санайтындар сирек еді. Өзге елдер секілді Израильде де бастапқыда қалдық суды тазартпай ағызып жіберетін. Тель-Авивке, жағалаудағы өзге қалаларға қалдық су ағызатын арнайы құбыр салынған. Құбыр ұзындығы Жерорта теңізіне шамамен жарты миль жетпейтін. Ал қалдық су теңіз бетінен он-он бес футтай төмен жерге, яғни қалдық судағы қоқысты теңіз толқыны не жағаға шығарып тастайды, не теңіз түбіне алып кетеді деген оймен ағызылатын. Израильдің ішкі қалаларындағы қалдық су қала маңындағы өзендермен Жерорта теңізіне ағып жететін. Инженерлер бұл жүйені мұқият ойластырғанымен, кейде теңіз толқынының бағыты өзгеріп, қалдық су, керісінше, жағалауға қарай ағатын. Сөйтіп, Израильдегі жағажайларды бүлдіріп, елдегі жаңа дами бастаған туризм индустриясына қауіп төндіретін. Ал мұндайда қалдық су мөлшері де артары белгілі. Осы кезеңде Дан аймағынан шыққан қалдық судың бәрін Тель-Авивтен аулақ, сегіз мильдей жерге, елсіз далаға ағызу керек деген шешім қабылданған. Ол жерде Шафдан деген нысанда қалдық су тазарту жоспарланған.
Нысан атауы иврит тіліндегі « Дан аймағының қалдық суы » деген сөз тіркесінің қысқартылған нұсқасынан алынған. Қаржы мен инженерия саласында қиындық болып, жоба жоспарланған уақытта іске қосылмай, ұзаққа созылып, 1973 жылы ғана толық жұмыс істей бастаған. Қалдық су тазарту бекетін салу оңай болған жоқ. Осы Шафдан бекетіндегі тазарған суды ауыл шаруашылығына пайдалануға болады деген зор үміт қана бекет құрылысын толық аяқтауға сеп болған. Алайда Шафданда тазартылған су Израильдің су ресурсы, ауыл шаруашылығы саласын, Негев шөлі экономикасының дамуы барысын түбегейлі өзгертіп жібереді деп ешкім ойламаған еді. Жап-жаңа су көзі Шафдан бекетінен оңтүстікке қарай бес миль жерде, Жерорта теңізінің жағалауына жақын маңда жатқан құм төбенің астында шамамен үш метрдей тереңдікте су қатпары бар. Израиль геологтары мен гидрологтары қалдық су тазартудың жаңа әдісін іздеп, сол кездегі қалдық суды теңізге ағызудан түбегейлі бас тарту жолын жоспарлап, екі рет тазар­тылған, бірақ әлі де толық тазармаған қалдық суды құм қабатынан өткізгенде қаншалық тазарады екен деген ой мазалай бастайды. Шаф­данда да қалдық су екі рет тазартылатын, алайда әбден тазартуға, яғни үшінші рет тазартуға шамасы жетпейтін. Құм сүзгісін тексеріп көру қауіпті болатын.
Егер ішінара тазарған қалдық су құмнан өтіп, алты айдан бір жылға дейінгі аралықта су қатпарына қосылса, құрамындағы вирустар мен қауіпті микробөлшектер жойылып үлгермейді. Сөйтіп, жерасты су көзі ластанып, су қатпарындағы су ішуге де, жуынуға да жарамайтын болып қалады. Ал « құм сүзгісі » тиімді болса, Шафдан қондырғысынан күнде шығатын тазарған қалдық суды одан ары тазартып, құрамындағы химиялық заттарды сүзіп алар еді. Израиль инженерлері қалдық суды құмнан өткізіп тазартудың пайдасы зор дейді. Біріншіден, қалдық су тазартатын үлкен қондырғы салудың керегі жоқ. Екіншіден, құм сүзгіден өткен судың көп бөлігін су қатпарында сақтап, керек кезде пайдалануға болады, яғни су қоймасын салуға қаржы бөліп, жұмыс күшін тарту қажет емес. Ал, ең бастысы, тазарған суды ауыл шаруашылығына пайдалануға болады. Бұл процестің әрқайсы қомақты қаржы талап ететін. Бастапқыда жеті қаланы, кейін оған қосылған тағы он сегіз қала мен елдімекенді қалдық суды бір орталыққа жинақтауға көндіру, сондай-ақ қайта тазарту бекетін салу өзінше бір мәселе болатын.
Қалдық суды үшінші рет тазартуға құм пайдалану, яғни « Құм қабатынан өткізіп тазарту » немесе SAT ( Sand Aquifer Treatment ) деп аталған процесс сол кездегі ғылыми-инженерлік сала мамандарына таңсық болатын. Тұщы су қатпарын қалдық су тазартатын арнайы су қатпарына айналдыру жұмысы Үкіметтің де, кәсіпорындардың да тісі бата бермейтін қиын іс болғаны анық. Онсыз да су ресурсы аз елдің бұлай тәуекел еткені тіпті таңғаларлық жайт еді. Шафдан инженерлеріне су қатпарына жеткен судың жақын маңдағы тұщы су көзіне қосылып кетпеуін қадағалау да оңай емес-тін. Бұл аймақтағы су мөлшерін үнемі қадағалап отыру керек, сондай-ақ тазартылған су толған қатпарды бақылап отыруға арнайы ұңғыма қазу қажет еді. Бір су қатпарына лас су араласқаны аса қауіпті болмағанымен, бірнеше су қатпары бүлінсе, жағдай қиындары анық. Шафданда осы жұмыс жоспарланып, зерттеліп жатқанда Ауыл шаруашылығы министрлігінің лауазымды қызметкері Давид Йогев Шафданнан, сондай-ақ шаруалар елдегі басқа да арнайы қондырғылардан екінші рет тазартылған қалдық суды SAT-сыз да пайдаланса болады деген ойын айтып қалады. Өзге екі министрлік оның бұл пайымына қарсы болған. Денсаулық сақтау министрлігі екі рет тазартылған қалдық сумен суарылған ауылшаруашылық дақылдарында улы элементтер болады деп дабыл қағады.
Министрліктегі мамандар ауылшаруашылық дақылдарына сіңген уытты заттардың адам ағзасына қаншалық зиян келтіретінін, сонымен ка­тар мелиорацияланған сумен суарылған ауылшаруашылық дақылдарынан үй жануарларына жем дайындалғанда, сүт, ет, жұмыртқа құрамында зиян заттар болатын-болмайтынын зерттеу керегін айтады. Осындай қауіп-қатер алдын алу үшін жан-жақты тексеру жүргізгеннен кейін толық тазартылмаған қалдық сумен мақта сияқты азыққа тұтынылмайтын өсімдіктерді ғана суаруға болады деген шешімге келеді. Ал Қоршаған ортаны қорғау министрлігінің ұстанымы басқаша болатын. Министрлік мамандары тазартылған қалдық сумен тамақ өнеркәсібінде қолданылмайтын өсімдіктерді суарса, су ұңғымалары мен жерасты суына қаншалық зиян келтіреді немесе пайдасы бар де­ген мәселені қарастырған. Құрамы толықтай қауіпті микроағзалардан тазартылмаған сумен егістікті суарса, көзге көрінбейтін уытты заттар топыраққа сіңіп, алқап астындағы су қатпарын қаншалық бүлдіреді деген сұрақты алға тартады. Қалдық су мәселесіне мемлекеттік деңгейде қарамаса, Израильдің жерасты табиғи суын бүлдірері бәріне мәлім еді. Министрлік түрлі деңгейде тазартылған суды нақты қай салада пайдалануға болатынын көрсетіп, карта жасайды, су қатпарына қауіп төнуі мүмкін жерлерде пайдаланудың қатаң нұсқаулығын құрастырады. Сөйтіп, шаруалар қалдық судың қай түрін пайдаланғысы келсе де, арнайы рұқсат алсын деген шешім қабылданған. Бірақ шенеуніктердің көпшілігі шаруалардың егін суару нұсқаулығын мүлтіксіз орындайтынына күмән келтірген.
Халықтың несібесі шығар, суды құм қатпарынан өткізіп тазарту әдісі тиімді болып шығады. Алты айдан бір жылға дейінгі уақыт аралығында құмнан өтіп, су қатпарына жеткен қалдық су құрамындағы бүкіл зиян заттан арылып, өте сапалы суға айналады. Ауыл шаруашылығы министрлігінің жаңа су көзін табамыз деген үміті ақталып, өзге министрліктердің күмәні сейіледі. Көзі ашық, көкірегі ояу, қалталы шаруалар уақыт өте осы жаңа су ресурсын бағалай бастаған. Осыдан кейін Шафдан бекетінен Негевке дейін ұзындығы елу миль, диаметрі алты футтық арнайы құбыр салынып, Негевтегі диқандарға жаңа су көзі жеткен. Алғаш Шафданнан келген сумен суаруға болатын дақыл түрлері шектеулі болған. Ұзақ уақыт тексерген соң, тұщы су сияқты еркін пайдалануға рұқсат берілген. Қазір Шафданның суы ішуге жарамағанымен, басқаға пайдалануға жарамды. Шафдан екі қондырғыны біріктірген жиынтық іспетті. Таяу Шығыстағы ең ірі және жаңа технологиямен « қаруланған » қалдық су тазартатын бұл бекет, бір жағынан, Израильдегі өзендер мен теңіз жағалауын ластамай, экологиялық-қоғамдық мәселелерді шешіп отырса, екінші жағынан, Израильдің қалдық су тазарту әдісін жаңартып, ауыл шаруашылығына мелиорацияланған су жеткізіп отыр.
Шафдан бекетіндегі жетістіктен соң Израильдегі өзге муниципалитеттер де қалдық суға елді дамытатын, тіпті су инфрақұрылымы шығынын азайтатын құрал деп қараған. Бұдан кейін ауыл шаруашылығы саласында да өзгерістер бола бастаған. Диқандар енді суға таласпайды. Бүгінде Израиль қалдық судың 95 % -ға жуығын тазартып, қалғанын септик жүйесі арқылы ағызады. Қалдық су ғана жинап бөлетін арнайы инфрақұрылым салып алған Израиль тазартылған қалдық судың 80 % -ға жуығын егін шаруашылығына пайдаланып, қалған бөлігін өзендерге ағызып, су деңгейін қалпына келтіруге тырысып отыр. Енді үшінші рет тазартылған қалдық суды ормандағы өртті сөндіруге пайдалану жоспары жасалып жатыр. Израиль шаруа қожалықтары тұщы суды әлі де көп пайдаланады десек те, елдегі ауыл шаруашылығына пайдаланылатын судың үштен бірін немесе жалпы елде тұтынылатын судың 20 % -ын қалдық су өтеп отыр. Жалпы жыл сайын елде 100 млрд галлоннан астам су қайта пайдаланылады екен. Ұлттық мақсат – қалдық суды бұдан да көбірек қайта пайдаланып, бірер жылдан соң осы көрсеткішті 90 % -ға жеткізу. Енді бұл көрсеткішті әлемде тазартылған қалдық суды қайта пайдалану жөнінен екінші орында тұрған Испания ( 25 % ) және АҚШ ( 10 % -ға жетпейді ) елдеріндегі көрсеткішпен салыстырып көріңіз.
Келешекте барлық ел қазіргі Израиль секілді мұқият тазартылған қалдық суды ауыл шаруашылығына қолдана бастары сөзсіз. Қалдық су тазарту Израильдің су саласын қатты өзгертті. Тамшылатып суару және қуаңшылыққа төзімді тұқымдар, мұқият тазартылған қалдық су да ауыл шаруашылығы саласын жетілдіре түсті, жауын-шашыны мол жылдары да, қуаңшылық жылдары да Израиль өз-өзін азық-түлікпен қамтамасыз етіп, тіпті ауылшаруашылық өнімдерін экспорттайтын іргелі ел болып қалыптасты. Қалдық су инфрақұрылымы Израиль ауыл шаруашылығын сақтап тұр Жаңбыр суын жинау – су қорын молайтудың аса қымбат түрі және санитариялық тұрғыдан таза су жинау мүмкін де емес. Жаңбыр тамшысы жерге түскенге дейін ғана таза болады. Жерге түсіп аққанда, автокөлік түтіні мен майы сияқты лас заттармен араласа бастайды. Бұған қоса, Израильде жаңбыр суы жағажай мен шөлден ұшқан құм және тозаңды да ағызып әкетеді. Жаңбыр суын тазартуды қалта көтергенімен, ол бәрібір сенімсіз су көзі болып қалмақ. Кей жылдары тым көп жауғандықтан, жаңбыр суын ұзақ сақтау қиындап кетеді; енді бір жылдары тырс етіп тамшы тамбай, диқандарға су жетпеуі де мүмкін. Одан гөрі қалдық су тазартқан әлдеқайда сенімді, себебі бұл – ауа райы, климат, жаңбырға тәуелсіз, үнемі келіп тұратын су көзі.
Қала берді, қалдық су тазартуға қажет инфрақұрылым да едәуір арзанға түседі. Израиль әлі күнге жаңбыр суын жинайтын қондырғыларын суға толтырып, сақтап отыр. Бірақ олардың басым бөлігі 1980 жылдары салынған, одан беріде жаңа су қоймалары бой көтермеген. Тазартылған қалдық су қоймалары желісін салу жаңбыр суын жинайтын су қоймаларына қарағанда әлдеқайда пайдалы болған шығар. Израильде 1995 жылдан бастап салынған жүздеген су қоймасы қазір Шафдан мен өзге де қалдық су тазартатын қондырғылардан жеткен суды сақтайтын жан-жақты күрделі жүйенің ажырамас бөлігі болып отыр. Жалғыз Шафданның бүкіл елдегі ауыл шаруашылығына су жеткізуге шамасы жетпейтіндіктен, қалаларды, елдімекендерді, шаруа қожалықтарын өз қалдық суын өзі тазартуға, содан соң сол тазартылған суды ауыл шаруашылығына қайта пайдалануға мәжбүрлей бастадық. Бірақ бұл ойымыздың баяу іске асарын білгенбіз. Бұл істі алып жүру барысында жаңа дағды қалыптастыруға тиіс болдық. Жаңа инфрақұрылым салуға, жаңа жүйе қалыптастыруға қаржы көзін табуымыз керек еді ». Бүкіл ел аумағындағы тұрғын үйден шыққан қалдық су тазарту қондырғысына дейін жеткізетін кәріз құбырын, кейін тазартылған қалдық суды су қоймасына, одан әрі қоймадағы суды егістікке жеткізетін тағы құбыр салу керек еді.
Су үнемі ағып тұрмайды, бірақ дәл қажет кезде суға мұқтаж болмауы керек-тін. Оның үстіне әр тазарту қондырғысынан шыққан су сапасы әртүрлі болатын, сондықтан әр қондырғының су жеткізетін орындары белгіленіп, белгілі бір егістікке немесе су қоймасына жететіндей жүйе құрылуы керек еді. Күн сайын біраз қалдық су жиналып жататын, ал диқандар алқапты жылдың белгілі бір маусымында ғана суарары белгілі. Егін салу мен суару қарқыны маусым сайын өзгеріп тұрады, сондықтан мелиорацияланған қалдық су қоймаларының желісі елдегі су инфрақұрылымына па­раллель желі болды. Еврей ұлттық қорының АҚШ-тағы филиалы мен өзге елдердегі еврей диаспоралары Израиль елі басшыларымен және диқандарымен ынтымақтаса отырып, донорлардан ақша жинап, Израильдегі су қоймасының құрылысына қажет қаражаттың 30-50 % -ын жинап алады. Су қоймасын салуға қажет қаражаттың қалған бөлігін Израиль үкіметі, Израильдегі Еврей ұлттық қоры, диқандар құрған су кооперативі берген. Израиль күн санап байып жатқан ел болғанымен, қорғаныс саласына да көп қаржы керек еді, сондықтан кейде елдегі инфрақұрылымды қалпына келтіруге ақша жеткізе алмай қалатын. Өзге дамушы елдер су инфрақұрылымын АҚШ-тың халықаралық даму агенттігі ( USAID ) секілді үкіметтік ұйымдар мен Еуропадағы ұйымдар көмегімен салып алатын.
Ал АҚШ Израильдің әскеріне, қауіпсіздігіне ғана қаржы бөліп отырғандықтан, ол ақшаны су инфрақұрылымына жұмсауға болмайтын. Еврей ұлттық қорының Израиль су шаруашылығына, ауыл шаруашылығына, орман шаруашылығына, қоршаған ортамен байланысты жобаларына көрсеткен жан-жақты қолдауы елдің тұрмысын, әсіресе халқы тығыз орналасқан орталық аймақтан шалғайдағы аудан тұрғындарының тұрмысын айтарлықтай жақсартқан. Еврей ұлттық қоры көмектеспегенде, өзге елдердегі еврейлер жомарттық танытпағанда, Израильдегі мелиорацияланған су қоймасы құрылысы әлі біраз уақытқа созылар еді. Бұл су қоймаларын дұрыс пайдаланса, біраз жыл жұмыс істеп тұрары анық, алайда ондай құрылыс салу арзан емес. Мысалы, жылына 800 млн галлон су ағып өтетін бір қойма салуға, шамамен, 10 млн доллар қажет. Израильде көлемі әртүрлі екі жүз отыз қойма бар, ал Еврей ұлттық қоры, үкімет қаржы бөлсе, тағы қырық қойма салуды жоспарлап отыр. Дегенмен үкімет қазір қаржыны, негізінен, су тұщыту инфрақұрылымына ғана бөлген. Жаңбыр үнемі жауа бермейді, ал қалдық судан таршылық көрмейсің. Ұлттық мелиорацияланған су жобасы құрылысының тоқтап қалғанын, басқа да шығындарын айтпағанда, жоба аяқталар тұста үкімет бұл қоймаға жиналған суға сұраныс боларына толық көз жеткізгісі келген еді.
Израиль мемлекеті құрылған күннен бастап диқандар тұщы су пайдалану үшін Ауыл шаруашылығы министрлігіне қарасты Су ресурсын жоспарлау департаментінен рұқсат алуға тиіс еді. Тұщы суды, ивритше айтқанда, « тәтті » суды бұрынғыдай пайдалана бергісі келген диқандар егінді тазартылған қалдық сумен суаруға қарсы болған. Алайда үнемі су тапшылығын көріп жүрген диқандар рұқсат берілген тұщы суға қосымша тазартылған қалдық судан 20 % береміз дегенде, келісім бере бастаған. Келісімге келуге тазартылған қалдық су бағасының әлдеқайда арзан болғаны да әсер етсе керек. Сондай-ақ тазартылған қалдық су құрамында азот көп еді, яғни диқандар тыңайтқышқа жұмсалар ақшасын біраз үнемдей алатын. Осы арада айта кетер жайт: тазартылған қалдық суды пайдалануға келісім берудің басты себебі қаржыға келіп тірелетін. Жаңбыр суының мөлшері әр жылы әртүрлі болғанымен, тазартылған қалдық су көлемі тұрақты, сенімді және өзгермейтін. Жыл сайын қанша тұщы су алатынын нақты біле алмай қиналатын диқандар тазартылған қалдық су мөлшері жыл сайын тұрақты болатынын естігенде-ақ, алдағы уақытта осы қалдық суды пайдалануға бет бұратынын түсінген еді. Бір кездері егістігі мен бау-бақшасын мелиорацияланған қалдық сумен суаруға қарсы болған Израиль шаруалары қазір сол кездегі шешімдері дұрыс болғанына көз жеткізген.
Ел үкіметі сұраныс пен ұсыныс заңын ескере отырып, шаруаларға бұрын тұщы судың нарықтағы толық құнын төлейтінін ескерткені секілді алдын ала ескертіп, енді тазартылған қалдық судың да бағасын көтере бастаған. Оның ойынша, үкімет субсидия бөлуді тоқтатса, шаруалар ауылшаруашылық дақылдарын таңдауды, суару инновациясы мен технологиясын, ең бастысы, суды тиімді пайдалануды үйренеді. Қалдық судың азаюы Израильде қалдық суға қатысты шешілмеген мәселе әлі де бар. Халық саны өскендіктен, тазартылған қалдық су нарығы жыл сайын артып келе жатқанымен, оны өндіру азая бастаған. Қысқасы, Израильде қалдық су азайған. Израиль қай суды да бұрыннан үнемдеп келеді. Мектепте оқушыларға тез шомылу керегін, сабынданғанда суды өшіріп қоюды насихаттайды. Тіпті балабақшадағы балаларды оқыту бағдарламасының өзінде тіс ысып тұрғанда суды тоқтатып қой деп үйретеді. Ал күнделікті өмірде бәрі су үнемдеуге мәжбүр. Әр үйдегі су шүмегі ұшына су мөлшерін шектейтін қондырғы орнатылған. Тіпті дәретхананы шаятын суға екі түйме қондырған әлемдегі алғашқы ел Израиль екен, бұл қондырғы осы Израильде ойлап табылған. Plasson деген Израильдің кибуц компаниясы 1973 жылдан бері пластик дәретхана шығарады.
Бұл компания 1980 жылдары Бен-Гурион универ­ситеті профессорының идеясын, яғни дәретхананы қос бактағы сумен шаю патентін сатып алған. Әрі қарай осы идеяны үкіметке ұсыну үшін бірнеше жыл зерттеген. Plasson компаниясының бұрынғы басшысы Шаул Ашкенази унитазға екі түйме орнатуға үкіметті көндіру оңай болды дейді. Ал оны бүкіл Израильдегі үй мен дәретхана санына көбейтсеңіз, әлдеқайда көп су үнемдейтін боласыз ». Бұл жүйені үйде ғана емес, барлық кеңсе, мейрамхана, қонақүй мен қоғамдық орындарда да қолдану керек. Израиль Су басқармасының мәліметінше, екі түймесі бар унитаз орнату инновациясының арқасында жыл сайын жан басына шаққанда 1 700 галлон, ал бүкіл Израильде 13,5 млрд галлон су үнемделеді екен. Кейінгі жылдары Израиль су қоры артқан соң, мемлекеттік медиадағы жарнамаға аз қаржы жұмсағанымен, тұтынушыларға суды үнемдеуді көптен бері үйретіп келеді. Дегенмен « Әр тамшының сұрауы бар », тікелей аударғанда « Бір тамшы да ысырап болмасын » және теледидардан жиі көрсететін « Израиль кеуіп барады » деген жарнамадағы Израильдің атақты адамдарының ( соның ішінде су­пермодель Бар Рефаели де бар ) беті ылғал тапшылығынан құрғап, жарылып кеткенін көрсеткені әр израильдіктің жан дүниесіне қатты әсер етері анық.
Еркін нарықтағы су бағасын белгілеу су үнемдеуге үндеген насихаттан да, дәретханаға орнатылған қос түймеден де жақсы көмектесті. Яғни осыдан кейін көгал мен бау-бақшаны суару азайып, оның орнына шөлге төзімді өсімдіктер, террассалар мен көп су талап етпейтін шөптер өсіре бастаған. Израильдіктер үйіндегі ағаштар мен бұталарды тамшылату әдісімен, сол сияқты саябақтардағы ландшафт дизайндарының көбі тазартылған қалдық сумен суарылады. Бау-бақшаға қажет су мен үйдегі кәрізден кететін судың бір-біріне мүлде қатысы жоқ. Алайда халықтың бұл әрекеті тұщы су молынан жетіп тұрғанына қарамастан, тұрғындар үйде де, сыртта да су үнемдеуді үйренгенін көрсетеді. Дәретхана суын аз ағызатын жүйе мен үйдегі су үнемдейтін өзге де қондырғылар елдегі кәріз жүйесіне келетін жалпы су көлемін біршама азайтқан. Қалдық су мөлшері азайып кеткеніне шаруалар мен мемлекеттік су басқармалары алаңдап отырғаны рас. Алайда экономикалық тұрғыдан қалдық су тазарту қондырғыларына түсетін жүктеме азайғанын айтпағанда, оның өзге де пайдасы барын жоққа шығара алмаймыз. Әлемдегі өзге дамыған елдердікіне қараған­да Израильдегі қалдық су қою әрі тығыздау, сондықтан елдегі қалдық су тазарту қондырғылары да жеңіл жұмыс істейді, өйткені олар өзге елдерде, әсіресе АҚШ-та жиі кездесетін сұп-сұйық қалдық суды тазартып әуре болмайды.
Дәретхана қағазын да қайта пайдалану Тұрақты даму жолына түскен Израиль енді экология саясатының жаңа бағытына бет бұрып, қалдық су тазарту барысында энергия өндіруге де көңіл аудара бастады. Қазір қалдық су тазартқанда қосалқы өнім ретінде бөлінетін биогаз қондырғының толыққанды жұмыс істеуіне жұмсалады. Шафдан мен басқа да су тазарту қондырғыларына кететін қуаттың 60 % -ы осы биогаздан алынады. Ендігі міндет – көп ұзамай бұл процесті энергетика тұрғысынан бейтарап процеске айналдыру. Бұл мақсатқа жету үшін энергияны аз пайдаланып, қалдық су мен оны тазарту процесінен пайдалы энергия көзін іздеу керек. Израильде су технологиясымен айналысатын компания көбейген сайын, энергияны үнемдеу көрсеткіші де жақсарып келеді. Израиль – ин­новация саласындағы көшбасшы елдердің бірі, соның ішінде қалдық су тазарту саласында да біраз пайдалы идеяларды іске асырған. Тіпті елде осы салада жұмыс істейтін компаниялар үлесі өзге елдерге қарағанда анағұрлым көп. Эйтан Леви – қалдық су тазарту саласында танымал болған екі компа­ния негізін қалаған адамдардың бірі. Технионда, Израиль Массачусетс инженерлік технология университетінде білім алған инженер-химик Леви өз саласы туралы талмай айтуға бар. Ол қалдық су туралы қызық, тарихи әрі ғылыми мәліметтермен дәйектеп отырып сөйлейді.
Ол құрған компания – Aqwise көлемі лего ойыншығынан сәл үлкен пластиктен бактерия салатын бөлшек шығарған. Басты артықшылығы сол – арзан әрі мықты болатын. Әдетте мұндай бөлшекті қалдық суды биологиялық жолмен, яғни екінші рет тазартқанда қолданады. Тазартатын қоймаға түскен бактерияның тығыздығы артқан соң, қалдық су екі-үш есе тазарады, алайда жұмсалған электр энергиясының мөлшері бұрынғысынша қалады. АҚШ-та қалдық су тазартуға жұмсалатын электр энергиясының 2 % -ға жуығы ( тағы 2 % -ы қалдық суды тасымалдауға кетеді ) тек екінші рет қайта тазартуға, бактерия аэрациясына жұмсалады, демек, екінші рет тазарту қаражат жағынан да, қоршаған ортаның тазалығына да тиімді. Мұндай жабдық әсіресе қалдық су тазартатын көп жаңа қондырғы сала алмайтын, бюджеті шектеулі немесе жер көлемі шағын мемлекеттерде қолдануға ыңғайлы. Левидің Emefcy деген екінші компаниясы жұмсалатын электр қуатын азайту, сонымен қатар қалдық су тазартқанда жиналатын балшықты, яғни зиянсыз өлі бактерияларды жою бағытында жұмыс істейді. Бұл компания қалдық су тазарту барысында бір бактерияларды органикалық заттарға « тойдырып », оны келесі бактерияларға азық ретінде береді де, бактериялар санын азайтып отырады. Сөйтіп, қоқысқа кететін қалдық азайып, энергия үнемделеді әрі қоршаған ортаға да пайдасы тиеді.
Сондай-ақ Emefcy компаниясы қалдық суды аэрациялағанда энергияны 90 % үнемдейтін жаңа тәсіл қолданады. Бұл әдіс халық саны бес мыңға жетпейтін елдімекендердегі электр энергиясы шығынын азайтуға ыңғайлы. Ал тазартылған қалдық су бау-бақшаға немесе гольф алаңына себуге қолданылса, біріншіден, суды елдімекеннен шығаруға, екіншіден, бау-бақша мен гольф алаңына тұщы су құбырын тартуға энергия жұмсалмайды. Энергияны осындай жолмен үнемдеу қалдық су қоймасындағы аэрациядан да тиімді болмақ. Израильдегі қалдық су тазарту саласы мамандары энергияны үнемдеуге ғана емес, осы салаға байланысты ресурстарды қалпына келтіру мәселесіне де назар аударып отыр. Сол майды қондырғыға жұқтырмау үшін бастапқыда күрекпен алып тастайтынбыз. Ал қазір сол су бетіндегі майды сатып алып, қайта өңдеп, өнеркәсіпте пайдаланып жүргендер бар ». Израиль кәсіпкерлері қалдық судан жинап алуға, қайта пайдалануға болатын тағы не бар деп сұрайтын болған. Өзін « экс-ағаш қорғаушысы » деп атайтын доктор Рефаель Аһарон – әлемде ағаштарды жаппай отап жатқанына ашынып, қағаз өнеркәсібіне қажет целлюлоз материалының орнына нені пайдалануға болар еді деп ойланып, ағаштарды сақтап қалу үшін барын салған тұлға. Бас қатырған мәселесін зерттей келе, тазартылмаған қалдық суға ден қояды.
Қалдық суда бактериялар да, бактерия процестері де жоя алмайтын дәретхана қағазының көзге көрінбес ақжем болған бөлшектері, кіржуғыш машинада жиналған түк, жеміс-жидек пен көкөніс қалдықтары көп болады. Ол 2007 жылы тазартылмаған қалдық судан целлюлоза материалын бөліп алумен шұғылданатын Applied CleanTech ( ACT ) компаниясын құрады. Кейін бұл материалды « ресайлоза » ( recycle және cellulosic сөздерінің бірігуінен шыққан. Бұл дегеніңіз – экологиялық таза, таусылмайтын целлюлозаның нағыз қайнар көзі. Тазарту қондырғысына тұрып қалған целлюлозаны жойып отырса, қондырғының жұмысы 30 % жақсарады, энергия үнемдейді, орын босайды, қалдықтарды өңдеуге кететін шығын да азаяды » дейді Аһарон. ACT компаниясы қалдық су өңдеуге қатысты осы идеясын әлемнің бірнеше еліне сатқан. Аһаронның бағалауынша, бұл жұмыс құнының үштен екісі энергия мен қоқыс төгетін жер аумағын үнемдеуге, қалған үштен бірі жиналған ресайлозаның өзіндік құнына сәйкес келеді. Тұздың зияны Қалдық судың бәрі бірдей пайдалы емес, сондықтан кей салдарының қаупін сейілтумен айналысатын жаңа мамандық пайда болған. Олар – мелиорацияланған судың Израиль топырағы мен халық денсаулығына қандай әсері барын білгісі келетін профессорлар, мемлекеттік қызметкерлер мен кейбір шаруалар.
Бұл орайда басты мәселелердің бірі – Израиль қалаларындағы үйге келіп тұрған табиғи судың, яғни Галилея теңізі мен су қатпарынан тартылған судың салыстырмалы түрде тұзды екені. Тұрмыста, ас-тағамға пайдаланылған тұз сумен шайылып кетіп, кәріз құбырына жеткенде су құрамындағы тұз мөлшері артады. Енді осы су қалдық су тазартатын қондырғыларға барады. Қалдық суды екінші рет тазартқанда құрамындағы бактериялар, үшінші ретте вирустар мен басқа да микроағзалар жойылады, ал тұз ешқашан жойылмайды. Ал су елдегі бүкіл егіс алқаптарына тарайды. Алқап топырағы суды толық сіңіргенімен, тұздың көп мөлшерін сіңіре алмайды. Енді, міне, Израиль шаруалары мен қарапайым халқы топырақтың қанша тұз сіңіре алатынын сұрап жүр. Қазіргі Ирактың оңтүстігіндегі Көне Шумер жері бір кезде ең құнарлы жердің бірі болған. Ауыл шаруашылығы өркендеп, байыған халқы мықты мемлекет құрған. Мемлекет жүздеген жыл ішінде егіс алқабына су жеткізетін күрделі ирригация жүйесін құрғанымен, су жүйесімен ағатын су құрамында аздаған тұз болған. Осы тұз жерді сорландырып, жер құнарынан айырған. Бұған « Жазық даланы тұз басқанда », « қара жер аппақ болды » деген жазуы бар Ежелгі Месопотамия кезеңіне жататын тақтайша да нақты дәлел бола алады.
Уақыт өте Шумер өркениеті де тарих қойнауына кетті. Бұл ретте Израильдің кейінгі жылдардағы су тұщыту, яғни су құрамындағы тұзды жою ісіндегі жетістігі көмектесер еді. Қазір Израильдің ауызсу қорының құрамындағы тұз бұдан бірнеше жыл бұрынғыдан әлдеқайда аз. Елде басқа су ресурсына қарағанда тұщытылған су мөлшері әлдеқайда көп екенін ескерсек, үйдегі суда тұз мөлшері аз болуы үшін теңіздің тұщытылған суын тарту керек. Ал үйге келіп тұрған суда тұз мөлшері аз болған сайын, қалдық су құрамындағы тұз да аз болады. Судағы гормондар Қазір су жүйесіне тұздан бөлек, фармацевтикалық өнімдердің түсуі де үлкен мәселе туғызып отыр. Гормондар да тұз сияқты тазарту процесінде жойылып кете қоймайды. Әлемде фармацевтика өнеркәсібі дамыған осы жүз жыл ішінде дәрігерлер адам ағзасы дәрі-дәрмектің аз ғана бөлігін сіңіріп үлгеретінін айтып жүр. Орта есеппен ішкен әр дәрінің 90 % -ы, бірақ 70 % -ынан кем емес мөлшері аз уақыттан соң адам ағзасынан шығып кетеді екен. Адам ағзасынан шыққан дәрі қалдықтары қайда барып түсетінін Азық-түлік және дәрі-дәрмекті бақылау департаменті де, Қоршаған ортаны қорғау агенттігі де зерттеп көрмеген ». Ависар өзі – гидрохимик, осы жас саланың білгірі.
Ал бұл сала бойынша Израиль профессорлары мен зертханалары әлемдегі жетекші орында тұрғаны мәлім. Бұл саланың ғалымдары бала көтертпейтін дәрі құрамындағы гормондар қалдық су тазартатын қондырғыға ба­рып түскенде не боларын ғана емес, оның қазір қай елдің де қалдық суында кездесетін антибиотикпен, басқа да мыңдаған дәрі түрімен, гигиена құралдарымен араласқанда, қандай өзгеріске түсетінін анықтауға тырысып жүр. Бұл – үлкен мәселе. Дамыған елдердің суында да алаң тудырарлық басқа нәрселер бар шығар ». Кейінгі он жылда гидрохимиктер су құрамындағы фармацевтикалық Қоспалар мен қалдықтарды өлшеуді үйренген. Мұндай қосындылар су құрамынан триллионнан бір есебінде болса да табылып отыр. Ал Израиль Су басқармасына қарасты су сапасын бақылайтын бөлім директоры Сара Элһанани: « Бұған да ерекше назар аударып отырмыз. Оны ескермеу мүмкін емес. Үнемі тексеріп отырмыз. Дегенмен әлі жұмыс көп, судағы ерітінді мен сол сумен суарылған өнімді тұтынған израильдіктердің денсаулығындағы қандай да бір өзгерісті анықтауымыз керек ». Ависар Израиль осы мәселені ғылыми-нормативтік тұрғыдан пайда көру үшін зерттеп отырғанымен, бұл Израильге ғана қатысты мәселе емес дейді. Элһанани де, Ависар да мұны әлі зерттеу керегін, тіпті жаһанға зардабын тигізер мәселе болуы мүмкін екенін қайталаудан жалықпайды.
Мысалы, Америкадағы Нью-Йорк және Атлант мұхиты жағалауындағы қалалар қалдық суды тазартып болған соң, құрамындағы фармацевтикалық қалдықтарымен бірге Атлант мұхитына құятын өзендерге ағызып жібереді. Ал адамдар Атлант мұхитынан ауланған балықты жейді. Канадада бала көтертпейтін дәрі құрамындағы эстрогеннен өзендегі балық қырылып қалғаны, тіпті еркек балықтың бойында ұрғашы балықтың сипаттары шыға бастағаны анықталған. Жергілікті өзен суын ішіп отырған қалаларда бұл мәселе мұхит балығын жегеннен бетер ушығып тұруы мүмкін. Ал сол өзеннің төмен жағындағы қалалар да өзеннен су ішіп, қалдық суын тазартып, қайта ағызып отыр. Біз тіпті өте аз мөлшерде болса да қосынды барын және қаупін анықтайтын аспап ойлап таптық, алайда дәл қазір қандай кеңес берерімізді әлі білмейміз. Бұл сала ғылымы енді дамып келеді ». Элһананидің айтуынша, Израиль мемлекеті халқын да, ауыл шаруашылығын да осы бір зардаптан құтқару үшін қолынан келгеннің бәрін істейді. Өте қымбат болғанымен, дәл сондай қондырғы салуды бастап жатырмыз, – дейді ол. Элһанани осыдан бірер жыл бұрын ешкімнің ойына келмеген тазарту деңгейін ұсынған. Техниондағы екі профессордың өнертабысына сүйеніп құрылған МеmТесһ мембрана компаниясы минуципалдық қалдық судағы фармацевтикалық молекуланы сүзіп алатын аспап ойлап тапқан.
Қалдық су тазарту және қайта пайдалану оны тазартып, өзенге ағызып жібергеннен әлдеқайда қауіпсіз, – дейді Элһанани. Қалдық суды мөлдір суға айналдыру Қайта тазартылған су Израиль ауыл шаруашылығына жаңа су қоры ретінде ғана пайдалы болып қойған жоқ. Мелиорацияланған суы болмаса, Израиль ауыл шаруашылығы дамымай, мүлде ауыл шаруашылығы тоқыраған, экономикасы әлсіз, жеміс-жидек, көкөніс пен дәнді дақылдарды импорттайтын ел болар еді. Мелиорацияланған су халық саны тез өсіп келе жатқан қуаң аймақтағы табиғи су ресурсын қорғауға септігін тигізіп отыр. Израиль қайта өңделген суының арқасында қуаңшылыққа төтеп беріп, табиғи су қорын сақтап қалған. Бұдан өзге де пайдасы көп. Израиль халқының көбі орталық қалалар төңірегіне шоғырланған. Ауыл шаруашылығы саласында су көбейсе, халық орталық қалалардан ауылдық жерлерге қоныс аударуы мүмкін. Сондай-ақ қазір негізінен ауыл шаруашылығымен айналысып отырған шалғай аудандар келешекте орталық қалалардағы Израиль халқы көшіп баратын және қарқынды дамитын ауданға айналуы ықтимал. Қазіргі Израиль – осыдан елу жыл бұрынғы шөл ауданы көлемін қысқартқан әлемдегі бірден-бір ел. Бұл жайт жерсеріктен түсірілген суреттерден, елдегі бой көтерген қалалардан және Негев шөлінің батысындағы жасыл жолақтан жақсы байқалады.
Негізгі жері шөлейт өзге елдердің көбінде шөл көлемінің ұлғаюы экономикасына да, әлеуметтік саласына да қиындық тудырып отыр. Елдердің құнарлы жері шөлге айналған сайын халық үдере көшіп, қоғам күйзеліп, кедейлене түседі. Израильдің бүкіл аумағы, әсіресе Шафдан суы баратын оңтүстігіндегі ауыл шаруашылығы дамыған шөлді аймақ өзге елдерге үлгі боларлықтай. Қайткен күнде де, Израиль – қалдық суды қайта пайдалану сала­сында зор жетістікке жеткен ел. Қосалқы су көзі болып отырған бұл ресурсқа сұраныс көп болғандықтан, шаруалардың төлейтін ақысы да қымбат. Ертеректегі шаруалар үкімет субсидиясы арқылы тұщы су пайдаланғанымен, үнемі судан таршылық көріп отыратын. Қазіргі шаруалар табиғи суды да, балама су ресурсын да еркін пайдаланады, алайда су ақысының қымбаттығы өндірген өнімін әлемдік нарыққа қымбат шығаруға мәжбүр етіп отыр. Израильдегі су ресурсын жоспарлайтын мамандар елдегі су ақысының қымбат болғаны шаруа қожалықтарының тиімді жұмыс істеуіне септеседі, сөйтіп, Израильде жаңа инновациялар, технологиялар пайда болады деп біледі. Израиль қалдық суды қоршаған ортаны ластамау үшін және халқының тұрмысын жақсарту үшін тазарта бастаған. Қазір елдегі өзендер біршама тазарып қалған. Жерорта теңізіне тасталатын қалдық та азайып, экологиялық мәселелер шешімін таба бастады. Су қатпарларының ластану қаупі де сейілген.
Израиль қалдық су тазартып, қосалқы су желісін құрып, тұтынуға, жуынуға болмаса да, ауыл шаруашылығында тиімді пайдалануға болатын су көзін тапты. Климаты қандай болса да, кез келген елде қалдық су көп болары белгілі. Судан таршылық көріп отырған кез келген ел Израильден үлгі алып, қалдық суын құнды ресурсқа айналдыра алады. СУ ТҰЩЫТУ: ҒЫЛЫМ, ТЕХНИКА ЖӘНЕ АЛХИМИЯ Шөл даланы тазартылған теңіз суымен суару көпшілікке қиял секілді көрінер, бірақ Израиль – тәуекелге барса, қай арманды да іске асыруға болатынын білетін ел… Бұл ел жеткен жетістіктер – көрегендіктің, ғылым мен жаңашылдықтың арқасында орындалған арманның жемісі. Давид Бен-Гурион ( 1956 ) 1963 жылы Уейцман институты Манхэттенде өткізгелі жатқан қайырымдылық кешінен екі апта бұрын президент Жон Кеннедиге қастандық жасалған. Салтанатты рәсімді Кеннедидің өзі ашып береді деп жоспарланған болатын, алайда президент қайтыс болған соң, кеш өтпей қалады. Бір айдан кейін кешкі ас берілген. Кеннедидің орнына тағайындалған Линдон Жонсон сол кешке барып, Президенттің орнына сөз сөйлеуге келіседі. Бұл институтқа Уейцман есімі Израиль тәуелсіздік алғаннан кейін бір жылдан соң, 1949 жылы Уейцман пре­зидент болып сайланған салтанатты шарадан кейін берілген.
Институт құрылған күннен бастап ғылыми мәселелерді шешуге, соның ішінде теңіз суын тұщыту мәселесін шешуге белсене кіріседі. Су тұщыту ғылыми тұрғыдан зерттелген, алайда бұл мәселенің жас мемлекет үшін саяси-идеологиялық та астары бар еді. Израиль су тұщыту саласында жетістікке жетсе, қауіпсіздігін нығайтып, дербес экономика мен қоғам құрып, өзге елдердегі еврейлерді елге қайтару секілді әуелгі сионистік мақсатына жетер еді. Жаңбыр және ауызсу қоры аз болғаны, елдің жылдан-жылға судан таршылық көруі ел экономикасының дамуына кедергі болып, шет елдерден келген еврейлерді қабылдау мүмкіндігін шектеген. Жерорта теңізінің суын тұщыту идеясы таза теориялық шешім болғанымен, орынды идея еді. Израильдің тұңғыш премьер-министрі, мемлекет құруға мүмкіндік ашқан институттардың басы-қасында жүрген Давид Бен-Гурион су мәселесін ешқашан назардан тыс қалдырмайтын. Бен-Гурионның жақын көмекшісі, кейін өзі де Израильдің премьер-министрі, президенті бол­ған Шимон Перес Бен-Гурион үнемі су туралы айтып отыратын дейді. Перестің айтуынша, Бен-Гурион теңіздің ащы суын үйде де, ауыл шаруашылытында да пайдалануға жарайтындай дәрежеде тұщыту идеясын ұнатқан. Бен-Гурионның су « тұщыту » идеясы Линдон Жонсонның да көңіліне қона кетеді. Табиғаты қатал Техаста туып-өскен Жонсонның суға де­ген көзқарасы шөл далада туып-өскен Бен-Гурионның көзқарасымен үндес еді.
Жонсон 1960 жылы Кеннедидің вице-президенті болып сайланардан бірнеше күн бұрын сайлауалды науқанынан демалыс алып, жексенбілік The New York Times журналына көлемді мақала жазады. Мақаласында әлемдегі кедейлікті жою және бейбітшілік орнатудың тиімді құралы – су тұщыту идеясы екенін баса айтып, оның экономиканы оңтайландыратын әдістерін ойлап табуға назар аудару керегін жеткізген. Сайлау науқанында үміткерлер түрлі идея айтып, халық көңіліндегі мәселелер жөнінде сөйлейтіні белгілі. Жонсон да басқа бір маңызды мәселені жазса болар еді. Алайда ол тұщы суы көл-көсір Нью-Йорк тұрғындарын қызықтырмайтын, әсіресе президент сайлауы алдындағы қызу науқан кезінде ешкім елең ете қоймайтын « су тұщыту » туралы жазамын деп ұйғарған. Су тұщыту дегеніміз – ғылымның, техника мен алхимияның ұштасқан тұсы. Ортағасыр алхимиктері қорғасынды алтынға айналдыруға тырысқан. Су тұщыту процесі де дәл солай: теңіз суын ( немесе ішкі ащы суды ) құрамындағы элементтерден тазартып, аса құнды өнімге айналдыру. Ежелгі римдіктер теңіз суын әскерінің ауызсуына жарайтындай тұщытуға тырысыпты, бірақ ештеңе шығара алмаған. Екінші дүниежүзілік соғыс кезінде Америка ғалымдары суды тұздан немесе тұзды судан тазартуға тырысқан, екеуі бірдей сияқты көрінгенімен, ғылыми әдісі-тәсіліне қарай екі түрлі нәрсе.
Қай тәсілді қолданса да, көп қаражат жұмсалмай тұщытылған су әскери мақсатта ғана қолдануға жарамды болып қаларын, ал сол кездегі технологиямен теңіз суын түбегейлі тазартуға көп уақыт, күш керек болғандықтан, бұқара халық ішкенге жарайтын таза су шығару тым қымбатқа түсерін түсінген. Ал Жонсон су тұщыту қанша қымбат болса да, Америка да, бүкіл әлем де келешекте су тұщытуға кірісерін білген. Ол Сенаттағы жақтастарын пайдаланып, осы мәселені федералдық деңгейде зерттеуге қаржы сұратады. Сенаторлар су туралы заң жобасын Жонсонның қолдайтынына сенімді еді. Әсіресе су тұщыту мәселесін зерттеуге көмегі тиеріне сөзсіз сенген. Сөйтіп, бұл ел тұзды су тұщыту үшін ядролық энергияны пайдалану жолдарын бірігіп зерттейік деп, Израиль өкілдерімен келіссөз жүргізуге тырысады. Су аштықтан құтқарады, шөл даланы шұратқа айналдырады, тарихты өзгерте алады ». Жонсонның осы сөзі Дамаскіден Бейрут пен Каирге дейінгі аралықтағы елдердің ызасын келтіреді. Ливан газеттерінің бірінде шолушы болып жұмыс істейтін журналист Техаста туып, Иса шәкірттері шіркеуінің мүшесі болған президентті « Еврей Жонсон » деп, « ол бұл сөзімен Израильдің өткенін ғана емес, Израильдің ертеңін де мойындап тұр » деп айыптайды.
Сирияның мемлекеттік газеті Жонсонның сөзін « Американың Израильді біржолата қолдауы » деп атаған. Қалай болғанда да, Израильдің қарсыластары қас дұшпаны ертеңгі күні суға қауіп төнбес үшін нендей қадамға баруға да дайын екенін түсінеді. Жонсон су тұщыту ісі Таяу Шығысты өзгертетін маңызды құрал бо­лады деп ойлаған, сондай-ақ Израильмен ынтымақтасқысы келгеніне, Израиль ғылымының жетістігіне, тез арада ғажап жетістіктерге жеткеніне тәнті болғаны да әсер еткен шығар. Ішкі түйсігі мықты Жонсон Израильге кіші серіктес ел ретінде қарағанымен, су тұщытудың балама жолын тауып бере алатын лайық серіктес деп білген. Жонсонның Уейцман институтындағы осы сөзінен кейін төрт ай өткен соң, 1964 жылғы маусымда Израильдің премьер-министрі Леви Эшкол Уошиңтонға Израиль басшысы ретінде алғаш рет ресми сапармен барады. АҚШ Ұлттық қауіпсіздік кеңесі екі күндік келіссөз барысында Жонсон айтқан пікірлерге ерекше назар аударту мақсатында бекітілген он бір мәселені күн тәртібіне кезек-кезегімен енгізген. Ал Эшкол су мәселесін сионистік бюрократия мен саясаттағы басты нәрсе деп білетін. Ол – Израиль ұлттық су кәсіпорны Mekorot-тың негізін қалағандардың бірі, сондай-ақ Израиль мемлекеті құрылмай тұрған 1930 жылдардан бері осы кәсіпорынның басшысы болған. Бен-Гурионды су саласының данышпаны десек, Эшкол оның осы арманын орындауға көмектескен адал ізбасары еді.
Эшкол америкалық әріптесімен жалпы су мәселесі, соның ішінде су тұщыту мәселесі жөнінде жеке де, стратегиялық мақсатта да сөйлескісі келген. Беркмандар отбасы 1931 жылы Германиядан Израильге көшіп келгенде, Натан енді тәй-тәй басып жүрген сәби еді, ол екі жыл Нью-Йорк университетінде магистратурада оқығаны болмаса, бар өмірін Израильде өткізген. Өткір де пысық Беркман осы агенттікте істеп жүріп, су тұщыту идеясының түрлі теорияларға сүйенген қарапайым тұжырым болып қана қалмай, іске асыруға болатын идеяға айналып бара жатқанын байқайды. Ондаған жылдан кейін Израиль су тұщыту саласында жетістікке жеткен соң, Беркман елдегі су тұщыту ісін енді бастаған күндерін еске алады. Беркманның айтуынша, су тұщыту идеясы шынымен іске асарына мемлекеттік агенттіктегі бір де бір адам сенбеген. Казиноға барып, он фишка тігіп, не боларын күтіп отыратын сәт сияқты ғой. Мемлекет құрылған жылдары су саласымен байланысты көп жоба жасадық. Соның бірі – Ұлттық су жеткізу жобасы. Жаңбыр бұлтын шақыру да соның бірі еді. Жоба көп болды. Шын мәнінде, суды көп шығын шығармай тұщытуға болады дегенге ешкім сенген жоқ. Дегенмен тырысып көрдік ». Беркман Израиль басшыларының бұдан басқа да мүддесі болған дейді.
Нәтиже шығара алса, ел тұщы суға қарық болар еді. Ал шығара алмаса, шөл даланы гүлдендіреміз дегендері құр қиял болып қалар еді ». Беркманның Бен-Гурион өз ойының іске асарына аса сенген жоқ дегенін Бен-Гурионның күнделігіндегі су тұщытуға қатысты ғылыми болжамдары мен қоғамға әсері жайлы жазбалары теріске шығарады. Оның жазбасынан жобаға шын сенгенін көреміз. Бен-Гурион мен өзге де зерттеушілер тіпті « ақылынан адасқан бір ғалымның » теңіз суын бір тиын шығармай тұщытудың техникалық шешімі бар деген идеясына да сенген. Ал « ақылынан адасқан ғалым » Израильге мемлекет құрар алдында ғана, 1947 жылы Совет Одағынан келген Александр Зарчин еді. Химик Зарчин 1930 жылдары кең-байтақ Совет Одағындағы суы тапшы аудандарда қолдануға болатын идеясын, яғни ащы суды қатыру арқылы тұщыту идеясын ұсынған. Бірақ Зарчиннің ғылымдағы жолы осы гипотезасын тексеріп үлгермей жатып аяқталған. Украинада туып-өскен бұл еврейдің сионизмді ұстанатынын біліп қойған Совет Одағы Зарчинді Орал тауының батысында орналасқан шахтаға бес жыл жұмыс істеуге айдап жібереді. Совет Одағында сионизмді қолдау қылмыс саналған. Түрмеден шыққан соң, Екінші дүниежүзілік соғыс басталып, Қызыл әс­кер қатарына шақырылған. Соғыстан кейін Зарчин Ресейден Израильге көшіп келген.
Жаңа Отанының дамуына үлес қосқысы келген иммигрант ащы суды қатырып тұщыту технологиясы Израильдегі су мәселесін шешеріне сенімді болып, үкімет басшыларының бірінен соң біріне кіріп, сөйлесуді жөн көреді. Қазіргі жаңалықтарда « зиянкес » атанып жүрген Зарчин 1954 жылы Бен-Гурионмен жүзбе-жүз кездескен. Премьер-министр ғалым болмаса да, Зарчиннің идеясын ден қойып тыңдаған. Зарчиннің « теңіз суы қатқанда құрамындағы тұз шыгып кетеді » деген идеясы ғылыми принципке сүйенген. Су қатыру техникалық жағынан қиын жұмыс болғанымен, мұздың бетіне шыққан тұзды жуып тастаса, « тұщы мұз » ғана қалуы керек. Судан алынған тұз ештеңеге жарамайды, сондықтан оны теңізге қайта ағызып жіберу – салыстырмалы түрде қарапайым процесс. Ал мұз ерігенде тұщы су болады. Зарчин тағы да жаңалық ашып, теңіз суын вакуумде қатыру оңай болады деп тұжырады. Буды вакуумде суыту әдісі кейін « Зарчин әдісі » деп аталған. Зарчиннің идеясын білген Израиль ғалымдары қымбат қондырғы салмай-ақ су тұщытатындарына күмәнданады. Онсыз да су қоры мәз емес ел үшін таптырмас идея деп білген Бен-Гурион оған қаржы бөлдіре бастайды. Бен-Гурион идеяға қатысты екіұшты ойын күнделігіне жазып қалдырған екен: « Зарчиннің бұл өнертабысы орайсыз көрінуі мүмкін, бірақ жемісті болуы да ықтимал.
Олай болса, су тұщыту саласында түбегейлі өзгеріс болып, халықаралық ғылыми жаңалық болып қалар еді ». Үкімет Зарчиннің идеясын іске асыру үшін Су тұщыту инженериясын жасап шығады. Натан Беркман осы агенттіктегі алғашқы қызметкерлердің бірі болған. Израиль үкіметі Зарчиннің әдісін сынақтан өткізуге, су тұщыту қондырғысын салуға жұмсалар қаржыны және ықтимал қауіп-қатер шығынын жұмыла көтеру үшін Чикагодағы Fairbanks Whitney су шаруашылығы және өнеркәсіп компаниясымен бірігіп кәсіпорын құрады. Жұмысты жоспарлауға, құрылыс жұмыстарына, сынақ тәжірибесіне көп уақыт кетеді. Сол уақыт аралығында суды ұңғымадан алғаннан гөрі арзан шығады, яғни бір галлон суға бір центтің мыңнан бір бөлігі ғана жұмсалады деген Зарчин болжамының дұрыс емесі, бір гал­лон су алуға бес цент кететіні белгілі болады. Бір галлон суды бес центке алу су бағасы жанармайдан қымбат тұратын елдерге ғана арзан көрінетін шығар. Ал үй шаруашылығына, әсіресе ауыл шаруашылығына пайдаланатын судың әр галлонына бес цент төлер болса, астық бағасы шарықтап кетері айдан анық еді. Бен-Гурион, Эшкол және АҚШ тарапы жоба сәтсіз болғанына қарамастан, тағы бірнеше жыл сынақ өткізген. Ал Зарчин болса, идеясы ойдағыдай іске аспағанына өнертабыс мәнін түсінбеді деп айналасындағы адамдарды айыптаған.
Зарчин мемлекеттік агенттіктен кетіп, басқа жобамен айналыса бас­тайды. Барған жерінде мені ешкім түсінбейді деп шағымданып, бір жобадан екінші жобаға үнемі ауысып жүрген. Десе де, Зарчин – соңына маңызды мұра қалдырған тұлға. Израиль үкіметі су тұщыту туралы айта-айта, сөзден іске көшеді. Израильдегі су саласы енді-енді жандана бастағанымен, білікті мамандары жеткілікті еді. Мамандар Зарчиннің суды буға айналдырып қысым жасау әдісін арада біраз жыл өткен соң басқа бір жобада сәтті іске асырған. Зарчиннің идеясы арқасында жинақталған техникалық тәжірибе Израильдің бағытын өзгертті. Бәлкім, президент Жонсонның су тұщыту тұжырымымен мұқият танысып, « су тұщыту » ісінде Израильмен ынтымақтасуына Зарчин мен Израильдің су тұщытуға ертерек кіріскені де әсер еткен шығар. Алаңдатқан соғыс 1964 жылы Эшкол Уошиңтонға ресми сапармен барып келген соң, Из­раиль қарқынды даму жолына түскен еді. Аса ауқымды және тым қымбатқа түскен Ұлттық су жеткізу жүйесі бірнеше күннен кейін ашылуы керек болатын. Ел экономикасы оңалып, халық саны да арта бастаған. Адам да, кәсіпорын да көбейіп, суға сұраныс артқандықтан, ұлттық инфрақұрылым құрылысы мен арагідік болып тұратын террористік шабуылдар Израиль қауіпсіздігіне көп қаржы бөлуді талап ететін.
Осы сәтте Эшкол мен бірқатар дипломат қарым-қатынасы соншалықты жақсы болмаған АҚШ-қа ресми сапармен барып, екіжақты бейбіт келісімге келіп, ынтымақтастық, тату қатынас орнатуды ұсынады. Премьер-министр бұл сапарына жеңіл-желпі қарамаған. Эшкол су тұщыту жобасын тезірек іске асыру үшін АҚШ-тан қомақты қаржы алуға тырысады. Ұсынылған жоба Жонсонның көңілінен шықса, одан асқан жомарт жоқ, керісінше болған жағдайда аяғы тәтті болмасы анық еді. Ол Эшколды жылышыраймен қарсы алады. Екі күндік сапардың алғашқы күні мемлекеттік түскі ас кезінде Жонсон тілек айта келе: « Премьер-министр мырза, таңертең ғана « Су – Израильдің қаны » деп едіңіз. Ендеше Израильдегі су тұщыту технологиясын пайдалана отырып, су тапшылығымен бірге күресейік және бұл техника бүкіл Таяу Шығыс халқының бәріне пайдалы болады деп үміт етейік » дейді. Мұны естіген Эшкол бағыты дұрыс екенін түсінген, алайда оның көздегені тек бұл емес еді. Келесі күні екеуі тағы кездеседі. Жонсон су тұщыту мәселесі туралы тағы да сөз қозғайды: « Израильде су мол болғанын қалаймыз, сондықтан Израильді сумен толық қамтиды деген су тұщыту бағдарламасын іске асыру ісіне атсалысуға дайынбыз. Зерттеу барысында су тұщытуға болатыны анықталса, бағдарламаны жүзеге асыруға да көмектесеміз » дейді.
Су тұщытуға жұмсалатын қаржының қомақты бөлігі, негізінен, екі бағытқа: тұщыту процесіне ауадай қажет энергияға және су тұщыту бекетінің құрылысына кететін еді. Қаншалық қымбат, көп энергия жұмсалар болса да, энергия қоры мол, ірі жоба салуға қаражаты жеткілікті Сауд Арабиясы секілді елдің су тұщытатын бекет салып алуға қауқары жететін. Ал қондырғыға қажет көмір, мұнай мен газды шетелден қымбатқа алып отырған Израильдің энергия қоры шектеулі болатын. Эшкол су тұщытатын қондырғы салуға қажет қаржыны импорттайтын энергия құнына қосса, оны ел бюджеті көтере алмасын жақсы білетін. Кейінгі жылдары кей салада жақсы жетістікке жетіп, қарқынды дамып келе жатса да, су тұщытатын бекет салуға ондаған және тіпті одан да көп миллион доллар қаржы бөлуге Израильдің шамасы келмейтін. Сол үшін де Америкадан көмек сұрамаққа бекінген. Жонсон Израильге көмектесуге дайын екенін білдіріп, өзінің геосаяси мақсатын Эшкол түсінсе деп ойлаған. Кездесудің дипломатиялық хаттамасында Жонсонның: « Израильге ( су тұщыту бағдарламасына ) мүмкіндігінше көмектесеміз. Сіздің осы сапарыңызға араб елдері қырын қарары анық. Дегенмен оған соншалық қобалжып отырғаным жоқ.
Ең бастысы, олар Израиль мен Америка Құрама Штаттарының бір-бірімен дос екенін білуге тиіс, сондықтан су тұщыту жобасын қолдамауға себеп жоқ » дегені жазылған. Эшкол « Израильдің су тұщыту бағдарламасына қаржылай көмектесеміз » деген сөзді естігісі келген еді. Дипломатиялық хаттамада Жонсон тікелей ұсыныс жасады деген бір де бір жазба жоқ болғанымен, кездесу алдында президентке дайындап қойған қызметтік хатта АҚШ Израильдегі су тұщыту қондырғысын салуға 100 млн доллар несие береді деп жазылған. Бұл сол заманда өте көп ақша еді. Бұл қаржы грант емес, қарыз болғанына қарамастан, 1952 жылдан 1960 жылға дейін Тұзды су басқармасына АҚШ бөлген бүкіл қаражаттан екі есе көп еді. Уошиңтондағы екі күндік келіссөз мәресіне жеткен соң президент пен премьер-министр Mayflower қонақүйіне, Уошиңтон басшыларының әйеліне арнап Эшколдың әйелі Мириам жайған дастарханға барған. Хаттамадағы деректерге сүйенсек, бұл шара туралы әйел репортерлер хабар таратқан. Екі басшы журналист әйелдерге жылышырай танытып, сөзіне әзіл араластыра отырып сұхбат берген. Жонсон журналистерге: « Біз бір-бірімізге қатты ұқсаймыз, екеуміз де шаруамыз » деген бола­тын. Сондай-ақ баспасөз өкілдеріне Израиль мен АҚШ « шөлсіз, қуаңшылық болмайтын әлем » қалыптастыратын су тұщытуға қатысты жаңа жоба әзірлейді деген.
Жобаның іске асуына бюрократиялық кедергі болмасын десе, батыл кірісу керегін ескерген Жонсон Израиль тарапымен су тұщытудың егжей-тегжейін талқылайтын келіссөз тобын жасақтап, жобаға қанша қаржы керегін анықтасын деп шетелдік су тұщыту бағдарламаларымен айналысатын ведомствоаралық комитет құрған. Бірақ 1966 жылдың басында АҚШ мемлекеттік хатшысы Дин Рак Жонсонға Израильдің су тұщытатын қондырғысы құрылысын « көптеген саяси, экономикалық, қаржылай қиындық салдарынан » кейінге қалдыру керегін айтады. Жонсон сол жылғы желтоқсанда көрнекті дипломат Эллсуорт Банкерді Израильге елші қылып жібереді. Банкер Израильге келіп, Эшколға су тұщытатын қондырғыны 200 млн долларға салайық деп ұсыныс тастайды, сондай-ақ ол шығынды қалай бөліп, кейін Израиль АҚШ-тан алған несиесін қалай қайтаратынын да білгісі келген. Жонсон су тұщыту жобасын қолдап-қуаттағанымен, 1966 жылдың аяғында Вьетнам соғысы басталып, жоба екінші кезекке ысырылып қалады. Жонсон Банкерді Вьетнамға елші қылып жібереді де, Израиль үкіметімен арадағы су тұщыту мәселесін үйлестіруге ешкімді тағайындамайды. Бұл уақытта су мәселесі Эшколдың да күн тәртібінде тұрмаған еді. Таяу Шығыста да соғыс салқыны сезіле бастаған. Жонсонның көңілі Вьетнам мәселесіне ауып жатқанда, Эшкол 1967 жылғы маусымда басталған Алты күндік соғысқа кірісіп кетеді.
Эшкол мен Жонсонның келесі кездесуі 1968 жылы Жонсонның Техастағы LBJ ранчосында өтеді. Бұл кездесуде су тұщыту мәселесі күн тәртібінің аяғында тұрған. Алты күндік соғыс қарсаңында Израильге бұрыннан қару-жарақ беріп отырған Франция қарсы тарапқа өтіп, араб елдерімен жақындаса бастаған. Араб елдеріне ойсырата соққы береріне сенімді Эшкол мен оның әскери кеңесшілері араб елдері қайта бас көтеріп, қайта қаруланарына күмәнданбайтын. Израиль енді қару-жарақ алатын жер іздей бастайды. Ал Эшкол АҚШ қару-жарақ береді деп үміттенген. Жонсон Израильге қару-жарақ сату мәселесін кейінге қалдырып, Эшколға басқа ұсыныс айтады. Үш күндік ресми іс-сапардың соңында Жонсон Эшколга Израильдің су тұщыту бағдарламасына көмектесемін, қаржыландыруды қайта бастаймын дейді. Көп ұзамай Дүниежүзілік банктің бұрынғы басшысы Жорж Уодсті Израильмен арадағы су тұщыту мәселесіне қатысты келіссөз жүргізуге тағайындаған. Уодс, алдымен, израильдіктермен кеңесіп, қарашадағы Президент сайлауынан кейін көп ұзамай Жонсонмен кездеседі, бұл кезде Жонсон сайлауға түсуден бас тартқан болатын. Кездесу барысында Жонсоннан Израильге 40 млн доллар грант пен 18 млн доллар несие беруді сұрайды. Бұл қаржыға аса үлкен су тұщытатын бекет сала алмаса да, шағын қондырғы салуға жетіп-артыларына көзі жеткен Жонсон көмектесеміз деп уәде береді.
Жонсон өкілетін тапсырардан үш күн бұрын Эшколға хат жазып, Израильде су тұщытатын қондырғы салуға қаржы бөлетінін, құрылысқа қажет қаражат сұрап Конгреске жүгінгенін, жақын арада қондырғыдан « күніне 40 млн галлон тұщы су шығатынын » ойлап қуанып тұрғанын да жазады. Эшкол да дереу Жонсонның ісі экономикалық даму мен Таяу Шығыста бейбітшілік орнауына айтарлықтай үлес қосады деген мәнде жауап хат жолдаған. Дүниені өзгерткен он үш инженер Жонсон уәде берген инвестиция бірнеше рет кейінге шегерілген. Пре­зидент сайлауы науқанында Израиль жобасын қаржыландыруды қолдаған жаңа Президент Ричард Никсон өзінен бұрынғы Президент негіздеп бөлгізген, алайда Израильге аударып үлгермеген қаржыны басқа салаға бұрғысы келеді. Сонымен қатар ақша бөлетін АҚШ Тұзды су басқармасы мен бөлінген қаржыны алатын Израиль үкіметі арасында ақшаны жұмсауға қатысты әртүрлі түсінік болғандықтан, қаржы аудару процесі тіпті баяулай түскен. Натан Беркман АҚШ үкіметі Израиль идеясына бек сенімді болғанда ғана қаржы бөлетінін түсінеді. Зарчин идеясы іске аспасын біліп, 1966 жылы бюродан кеткенде, Натан Беркман Нью-Йоркте магистр дәрежесін алып, мұнда жұмыс істеп жүргеніне 6 жыл болған, сол алты жылдан кейін ол бюро бастығы болып тағайындалады. Мақсатымызға жету үшін, жұмыссыз қалмау үшін жаңа технология ойлап табу керек болды ».
Ол уақытта Израильдің Су тұщыту инженериясы басқармасында небәрі он үш инженер бар еді. Беркман инженер емес, экономика мен бизнес басқару маманы болса да, апта сайын инженерлерді жинап алып, ең алдымен, су тұщытудың жаңа әдісін іздейтін, өзге елдердің идеяларын талқылайтын. Беркманның инженерлері жаңа идеяларды іске асыруға тырысатын, бірақ ол кезде теңіз суын тиімді және үнемді тұщыту жолы табылмаған еді. Беркманның командасы Зарчин техникасындағы су қатыруға қатысы жоқ кей механикалық элементтерді біріктіріп, оған суды қыздырып буға айналдырудың түрлі тұжырымдарын қосып, су тұщытудың екі жаңа әдісін ойлап табады. Міне, сол екі әдісті бүкіл әлем әлі күнге қолданып отыр. Бірінші әдіс буды механикалық жолмен сығымдау ( MVC – Mechanical Vapor Compression ) әдісі деп аталады. Бұл әдісті су аяқ астынан берілмей қалғанда, яғни экономикаға тиімсіз кезде қолданады. Буды механикалық жолмен сығымдау әдісі пайдалы қазба өндіруге көп су қажет болып, алайда жақын маңнан қажет суды таппағанда қолданылады. Буды механикалық жолмен сығымдау әдісінің кемшілігі – үздіксіз жұмыс істеуіне көп қаржы керек, яғни су тұщытатын ірі қондырғыларға қолдануға ыңғайсыз.
Израильдің су тұщыту әдісін зерттеп жүрген инженерлер командасы буды механикалық жолмен сығымдау әдісін зерттей келе, көпсатылы тұщыту әдісін де ойлап тапқан. Көпсатылы тұщыту әдісінің негізі 1800 жылдардың аяғында табылған. Сол кезеңде жеміс шырынынан табиғи қант алу сияқты түрлі өнеркәсіп процестерінде пайдаланылған екен. Енді бұл көпсатылы тұщыту әдісін теңіз суынан тұщы су бөліп шығаруға қолданып көрген. Израиль инженерлері бұл әдіске жаңалық енгізген, яғни суды буға айналдыру үшін бұрын камерада қыздырса, енді бір-біріне жалғанған алюминий түтікшелермен қыздырады. Бұрынғы әдіске қарағанда, алю­миний түтікшелер жылуды тез жеткізіп, жақсы сақтайтын, сондықтан температураны түсірмей ұстап тұруға болатын. Көпсатылы процесс барысында қосылған суды қыздыруға энергия жұмсамайтындықтан, бұл әдіс ыңғайлы саналған. Суды жылыту арқылы тұщытатын кез келген өзге әдіске қарағанда, израильдіктер ойлап тапқан көпсатылы тұщыту әдісін қолданғанда аз энергия кетеді. Су тұщыту процесі жылуды көп қажет етеді, ал бұл сала енді-енді дамып келе жатқандықтан, энергия шығынын азайту бәріне де тиімді еді. Бірақ Израиль көпсатылы тұщыту әдісін 1960 жылдардың аяғында алғаш көрсеткенде, ғалымдардың көбі теориясына қызыққанымен, мұның қондырғыда іске асарына сене қоймаған.
Алғашқы қондырғы АҚШ-тың 20 млн доллар гранты мен Израильдегі қорлардан түскен қаржыға елдің оңтүстігінде, Жерорта теңізі жағалауындағы Ашдодта салынған. Америка тез арада грант бөле қойған жоқ, тіпті президент Жонсон уәде бергеннен кейін де бірнеше рет өзгеріп, грант беру ісі ұзақ созылады. Израильдіктер қаражат тез келе қоймады деп ренжігенімен, Тұзды су басқармасының жұмыс істеу жүйесі, бюрократиясы арқасында Израиль ақырын жүріп, анық басып, жақсы нәтижеге жетеді. Қондырғы құрылысына 1964 жылы президент Жонсон болжағандай 100 млн доллар емес, одан аз жұмсалған. Дегенмен Израильдің су тұщыту жоспары АҚШ үкіметінің бюрократиялық жүйесін тездете түсті. Алғаш салынған қондырғының шамасы Израильдегі тұщы су қорын арттыруға жетпегенімен, су тұщытуға қолайлы көпсатылы әдістен артық өзге әдіс табылмасын дәлелдеуге жететін. Өзін-өзі қорғау мақсатында жаһандық науқан бастау Беркман 1960 жылдары алюминий түтікшелі көпсатылы тұщыту әдісін зерттеп жүргенде, жақында сондай бір күн туып қалады-ау деп, әрі жеке мәселесін ойлап басы қатады. Зарчиннің мұздату технологиясы жарамсыз болып, АҚШ-тың жақын арада қаржы бөлетін сыңайы байқалмаған соң, Беркман келесі жылға бюджет бекіткенде, Израильдің су тұщыту технологиясы ұмыт қалмаса болар еді деп уайымдайды.
Жұмыссыз қалғысы келмеген Беркман қарамағындағы инженерлер тобы Израильдің мемлекеттік бюджетінен тәуелсіз болса дейді. Бізді көргендер бұлардың құны көк тиын екен деп ойлау үшін барынша көзге түспеуге тырыстым. Сондай-ақ су тұщытатын қондырғыны іс жүзінде жұмыс істетіп, тәжірибе жинасақ жақсы болар еді деп ойладым ». Сөйтіп, үкіметке қарасты мекеме үй ішінен үй тігіп, табыс табуды көздеген бизнеске айналады. Беркман Израиль Су тұщыту инженериясы атауын IDE Technologies деп өзгертіп, су тұщытатын қондырғы құрылысын саламыз деп мәлімдеме жасайды. IDE Technologies көп ұзамай Испаниядағы Канар аралдарында MVC әдісімен су тұщытатын қондырғы салу жөнінде келісімшартқа қол қояды. Дос мемлекет саналатын Иран үкіметінің бірнеше әскери әуе базасына MVC әдісімен су тұщытатын шағын қондырғылар салу жөнінде келісімшарт жасасады. Израильдің су тұщытатын мемлекеттік компаниясы осылай дами түсті. IDE Technologies 1980 жылдары Израильдегі тағы бір мемлекеттік кәсіпорынмен бірігіп, 1990 жылдардағы жекешелендіру барысында сатылған. Натан Беркман басқарған жиырма бес жылда IDE Technologies мемлекеттік коммерциялық агенттігі үш жүзден аса қондырғыны жобалап құрып, жұмысын жүргізген және/немесе басқарған. Беркман кезінде салынған қондырғылардың көбі шағын, алайда « әрқайсына өзінше бір жаңалық енгізіп отырдық. Ешқашан бір қондырғымыз екінші қондырғының көшірмесі болған емес.
Әр қондырғыға не жаңалық енгізетінімізді алдын ала ойластыратынбыз » дейді IDE Technologies компаниясының қазіргі атқарушы ди­ректоры Фреди Локец. IDE Technologies кейінгі жылдары әлемдегі ең ірі тұщыту қондырғыларының көбінің құрылысын жобалаған, салған. Батыс жартышарындағы ең үлкен су тұщытатын қондырғы – Калифорниядағы Карлсбад қондырғысы күніне 54 млн галлон тұщы су шығарады. Қытай ( күніне 53 млн галлон ) мен Үндістандағы ( күніне 106 млн галлон ) ең үлкен су тұщытатын қондырғыны да IDE Technologies тұрғызған. Қытайдағы қондырғы көпсатылы тұщыту әдісімен, ал Үндістандікі аралас әдіспен жұмыс істейді. Сол сияқты Израильдің ұлттық су кәсіпорны Mekorot та шағын қондырғылар салып, басқарған. Израильдегі су тұщыту желісін салғанда IDE Technologies компаниясы маңызды рөл ойнағаны даусыз. IDE Technologies Израильдегі ең үлкен үш су тұщытатын қондырғыны тұрғызып, басқарып отыр. Солардың бірі әлемдегі ең үлкен қондырғы – күніне 165 млн галлон су тұщытатын, Тель-Авивтен он миль жердегі Соректе орналасқан қондырғы. Сорекке барар жол Бен-Гурион бүкіл аймаққа, тұтас елге тұщы су жеткен соң, Израиль қалай дамитынын ойлап, қиялдаған шығар, бірақ ол шөл даланы гүлдендіру туралы баяндама жасағанда, қанша шығын кетерін ескермеген.
Ал сол қаржы сомасы белгілі бола бастағанда, тегін немесе өте арзан болатын жаңбыр суымен, су қатпарынан немесе Галилея теңізінен алатын сумен салыстырғанда, бәрі арманға айналып, үміті үзіле бастаған еді. Зарчин әдісін пайдаланып алғаш су тұщытылғаннан бергі 10 жыл ішінде, яғни 1950 жылдардың аяғында тұщы су бағасы он бес есе арзандаса да, бұл баға 1990 жылдардың басында бәрібір қымбат саналатын. Ронен Уолфман 1990 жылдары Қаржы министрлігіне қарасты Бюджет департаментінде инфрақұрылымға жауапты лауазымды қызмет атқарған. Ол – Израильде теңіз суын тұщытатын қондырғы салуға қарсы болғандардың бірі. Технология үнемі дамып келеді, сондықтан ондаған жыл бойы өзгеріссіз тұратын қондырғы салу тиімсіз. Жобаны өткізбеуге барынша тырыстым. Екіншіден, ол кезде тазартылған қалдық судың өзін ауыл шаруашылығына толық пайдалана алмай отырғанбыз. Сол су толыққанды пайдаланылмай қалмаса екен дедім. Үшіншіден, диқандарымыз басқа дақыл түрін егуі керек деп ойлайтынмын, себебі біз олар сұраған суды беріп отырдық. Басқа дақыл еккенде, суды тағы үнемдер едік ». Бюджет департаменті үкіметтегі өзге агенттіктермен бірігіп, диқандарды суды аз « ішетін » дақыл егуге шақырған. Израильдегі суды көп қа­жет ететін мақта алқабы шамамен 70 % азайды.
Аса көп су қажет етпейтін өсімдіктерді зерттейтін ғалымдарға гранттар бөлінген. Үкімет қалдық суды көбірек жинап, ауыл шаруашылығына қайта пайдалануға тырысты. Құдай тілеуімізді беріп, жаңбыр жаудырған шығар, бірақ сол жаңбыр да су тұщытуды кешіктірді. Бірнеше жыл қатарынан Израильде қыс жаңбырлы болды. Галилея теңізі мен елдегі су қатпары тола бастағаны байқалса болды, Израильдің Су комитеті мен Қаржы министрлігі су тұщытуға қатысты кез келген міндеттемені кейінге калдыра беретін. Технионның екі профессоры мұндай кертартпалықты жауапсыздық деп айыптап, су саласына қатысты маңызды істер тізімін қайта қарауды ұсынған. Қуаңшылық бізге қиын тиері белгілі еді » дейді су тұщыту маманы профессор Рафи Семиат. Семиат пен оның Техниондағы әріптесі профессор Давид Хэссон осы саладағы екіжақты көзқарасты өзгертуге тырысады. Екі профессор Израильдің Су тұщыту қоғамын құрып, 1995 жылдан бастап жыл сайын су тұщыту саласындағы шешімдерді мәлімдеп, насихаттап отыратын жиын өткізіп тұрған. Оның үстіне елдегі ықпалды екі саяси партияның жетекші саясаткерлері бұл мәселеге келгенде қыстыгүні мол жауған жауын-шашынға да, қарапайым әдістерге де сүйенуге болмайтынын жақсы түсінген. Сол кезде Ұлттық инфрақұрылым министрі, кейін премьер-министр бол­ған Ариэл Шарон көп ұзамай су тұщытуға оң көзқарас танытады.
Шочат бұған дейін де, яғни 1992 жылы қаржы министрі болған, ол сол кезде елде қатты қуаңшылық болатын уақытты болжап, су инфрақұрылымы мәселелерін шешу жөніндегі талқыларға қатысқан. Бірақ ол қаржы министрі болған жылдары жаңбыр көп жауып, су тұщыту мәселесіне өзгелері тағы да көңіл бөле қоймайды. Алайда ол әуелі бұдан өзге, басқа балама жол жоғына көз жеткізіп алғысы келеді. Израильдің сол кездегі саяси-әскери одақтасы Түркиядан су импорттауға ерекше көңіл бөледі. Қазір Түркияда су ресурсын дұрыс басқармау және шектен тыс пайдалану салдарынан су тапшы, ал 2001 жылдары бұл ел ауызсуы мол, тіпті сыртқа сатуға тырысқан ел еді. Бұл идея Израильдің әскери шенділеріне ұнайтын, себебі олар екі ел арасында тығыз әскери қарым-қатынас орнаса дейтін. Бірақ бұл нұсқаны жан-жақты сараптағанда, бағасы да, тасымалдау да қымбатқа түсері анықталған. Қазір Түркияның Израильге көрсетіп отырған қоқанлоқысына қарап, Түркиядан су сатып алмауы геосаяси тұрғыдан дұрыс шешім болғанын байқаймыз. Шочат пен министрлер кабинетінің күрмеуі қиын келесі бір маңызды мәселесі – су тұщытатын қондырғыны үкімет салуы керек пе әлде аукцион жариялап, сол аукционда ұтқан жеке компания салуы керек пе деген мәселе еді.
Бұған дейін Израильдегі ірі жобаларды мемлекеттік кәсіпорындар салып келген, ал Mekorot ұлттық су кәсіпорнының ішкі ащы су тұщыту тәжірибесі мол болатын. Бюджет департаментіндегі Ронен Уолфман мен өзге де қызметкерлер жекеменшік компанияларды жалдау жолдарын ойластырып қойған. Уолфман су тұщытатын қондырғы салуды қолдамағанымен, оны Mekorot пен кез келген мемлекеттік органға қарағанда, жекеменшік компаниялар жақсы салады деп ойлайтын. Министрлер кабинеті бұл жұмысты Израильдің IDE, Францияның Veolia сияқты компанияларына тапсырғысы келген. Маңызды іс тапсырылатын компанияға қойылатын басты талап: су тұщыту саласында қаржылай мүмкіндігі ғана болып қоймай, тәжірибелі, осы жиырма бес жылдық келісім барысында су тұщыту қондырғысын басқаруға да қабілетті болуға тиіс еді. Қондырғы Жерорта теңізі жағасындағы Ашкелонда салынуы қажет, IDE-Veolia компаниялары басқарып, келісім аяқталған соң меншік құқығын Израиль үкіметіне тапсыруы керек. Ал үкімет бұл компаниялар қаржыдан тарықпау үшін жыл сайын белгілі бір сома төлеп, сонымен қатар белгілі бір мөлшерде су сатып алып отыруға тиіс болатын. Теңіз суын тұщытатын жаңа қондырғыны жобалағанда IDE мен Veolia компаниялары бірнеше маңызды шешім қабылдауы керек еді. Соның ішіндегі ең маңыздысы – тұзды су тұщытуға қандай технология қолдану керек деген сұрақ.
Бірнеше жыл бұрын IDE су тұщыту әдістеріне қосымша алюминий түтікшелі көпсатылы тұщыту әдісін енгізіп, бұл әдісті өзге елдерде салған ондаған қондырғыда тиімді қолданып жүрген. Ашкелон қондырғысына да осы көпсатылы тұщыту әдісін қолданғысы келген. Бірақ серіктестері энергияны одан да аз талап ететін кері осмос ( RO – reverse osmosis ) әдісін қолданамыз деп ұйғарады. Ал IDE компаниясының бұл әдісті қолдану тәжірибесі жоқ болатын. Қызық болғанда, кері осмос әдісі Израильге тікелей қатысты болып шығады. Кері осмос: алға басқан зор қадам Теңіз суы – таза және тұзды судың, сондай-ақ өзге минералдардың қосындысы. Теңіз суы кері осмостан өткенде суды мембрана итереді де, таза су бір жаққа, тұз екінші жаққа бөлінеді. Бөлініп шыққан тұзды теңізге ағызып жібереді. Теңіз суының құрамындағы минералдар мен қажетсіз заттарды да дәл осылай жоюға болады. Нендей затты жою керек болса да, мұндағы басты элемент мембрана болып қала бермек. Kepi осмос мембранасы бастапқыда теңіз суына емес, ащы суға арнап шығарылған. Теңіз суына қарағанда тұзы азырақ ащы су бұған дейінгі геологиялық дәуірде жиналып, содан бері ешкім тиіспеген және ұзақ уақыт бойы жер бетіндегі тұз сіңген су қатпарынан табылады.
Ащы су теңіз суы мен тұщы су түйіскен жерде де, мысалы, өзеннің теңізге құятын жерінде де болады. Канзастық Сидни Леб 1960 жылдары қырықтан асқан шағында Лос-Анжелестегі Калифорния универсиетінде енді дамып жатқан химия инжерениясын оқып, PhD дәрежесін алған. Леб ащы суды арнайы жасалған мембранамен тазартып, ауызсуға жарайтындай тұщыту жолдарын зерттеген. Ол зертханадағы әріптестерімен бірге таза су өтетіндей, бірақ тұз бен еріген минералды өткізбейтін наноөлшемді саңылауы бар мембра­на жасап шығарады. Леб 1965 жылы мембрананы сынап көру үшін Калифорниядағы Коалиң қалашығына келеді. Бұл қаланың суында минерал көп болғаны сондай – ішу мүмкін емес еді. Қалаға керек суды басқа қаладан пойызбен таситын. Бұл сынақ Коалиңнің ғана емес, су тұщытудың да келешегін өзгертті, себебі Лебтің мембранасы бұрын ішуге жарамаған суды тазарта алған. Леб бизнеске бейім болса, кері осмос мембранасын сатар еді. Бірақ ол мембранасын патенттеп алады да, одан кейін оны кәдеге жаратпайды. Дәл сол кезеңде Леб отбасындағы жағдайлар салдарынан күйзеліске түсіп, шаңырағы шайқалып, ажырасқалы жүрген еді.
Алайда жұмыс істеу керек болғандықтан және Калифорния заңы бір жыл бөлек тұрған ерлі-зайыптылардың сотсыз ажырасуына рұқсат беретіндіктен, 1966 жылы Леб тоғыз айлық жоба бойынша жұмыс істеуге Израильге келеді. Бұл – оның Израильге алғаш келуі-тін. Сапарға шыққан Леб өмірге қайта келгендей күй кешкен. Тоғыз айы тұтас бір ғұмырына татитын. Америкада ғалым ретінде ешкім мойындамаған Лебті Израильде асқан ойшыл деп бағалайды. Негев құмының астында триллиондаған галлон минералды су жатыр деген болжам барын бұдан бұрын айтқан болатынбыз. Кей аймак, халқы су қатпарынан су тартып күн көріп отыр еді. Бірақ ел ішіндегі су тұщыту қымбатқа түсетіндіктен, бұл тиімсіз әдіс-тін. Алайда бұл мәселені Лебтің мембранасымен шешуге болатындай көрінеді. Негевтің оңтүстігіндегі Йотвата кибуціндегі ащы су тұщыту эксперименті сәтті өтіп, Леб жергілікті ғылыми ортадағы танымал тұлғаға айналады. Леб маман ретінде мойындалып қана қойған жоқ, сонымен қатар Израильге 1946 жылы жасөспірім шағында Англиядан көшіп келген әйелге көңілі ауып, ерекше бір күндерін өткізеді. Леб америкалық еврей болса да, Алты күндік соғыс кезеңінде Израильге келгенде бойындағы отансүйгіштік қасиеті оянып, еврей рухы көтерілгендей сезінеді. Леб Израильде үш жыл жүріп, кейін әйелімен ажырасуға Лос-Анжелеске кетеді.
Көп ұзамай ағылшын текті израильдік ғашығы Миккиге үйленген. Бірақ АҚШ оған Израильдегідей құрмет көрсете қоймайды. Мұнда оған ешкім ғылыми лауазым ұсынбаған, біраз уақыт консалтиң компаниясын құрғысы келгенімен, онысынан дәнеңе де шығара алмайды. Сөйтіп жүргенде Бен-Гурион университетінің ( ол кезде Негев институты ) басшысы хабарласып, химия инженериясы факультетіне жұмысқа шақырады, Леб бірден келісім береді. Израильге қайтып келген соң, кері осмос мембранасын Натан Беркманға да, өзгелеріне де көрсетеді. Алайда олар бұл әдісті IDE компаниясының көпсатылы тұщыту әдісінен гөрі тиімдірек дегеніне сенбейді. Түсінесіз бе? Миллиардтаған доллар тұратын индустрияға негіз болған идеясына бар-жоғы 14 мың доллар алды! ». Миккидің Лебке берген бағасына сырт көз бірден келісер. Кері осмостың атасы – Сидни Леб. Бірақ ол осы еңбегі үшін өзгелері секілді ақша алып, атаққа ілінген жоқ ». Леб өте мейірімді, момын адам болған дейді білетіндер. Дегенмен өзі ойлап тапқан кері осмос мембранасының Ашкелондағы су тұщыту қондырғысына қолданылғанын өз көзімен көруінің өзі – еңбегі ақталғаны. Бұрын ащы суды тұз бен минералдан тазартуға көп қолданыла қоймаған кері осмос әдісі қазір негізгі технология саналады.
Бүкіл әлемдегі су тұщытатын қондырғылардағы судың 60 % -ы осы әдіспен тазартылады. Ескірген қондырғылар істен шыққан сайын, мембрананың маңызы арта түспек. Алайда Ашкелондағы қондырғының нәтижесі мүлде басқаша болып шықты. Кері осмос мембранасының арқасында бұл қондырғыдан шыққан су сапасы Израильдегі ең таза, тұзы аз, мөлдір, сапалы су ғана емес, сонымен қатар министрлер кабинеті есептеген тұщытылған су бағасынан шамамен 50 % арзан болды. Осынша арзан болғанын көрген үкімет IDE-Veolia компанияларынан Ашкелондағы су тұщыту көлемін күніне 80 млн галлонға дейін арттыруды сұрайды. Бірақ 2005 жылдың аяғында ашылған Ашкелон қондырғысы бұл істің бастамасы ғана болатын. Пальмахим мен Хадерадағы қондырғыларға айтарлықтай жаңалық енгізілгенмен, Соректегі қондырғының көлемін емес, ондағы инженерия мен қаржыландыру жағын қарастырсақ, нағыз керемет жоба екеніне көз жеткіземіз. Бұл қондырғының энергия шығынын азайту үшін күні-түні арзан электр энергиясын қолданып отырғанының өзі – зор жетістік. Жағалаудағы жер өте қымбат болғандықтан, Сорек қондырғысы Жерорта теңізінен шамамен бір мильдей жерге, теңізден су алатын, сосын бөліп шығарған тұзын келесі бір құбырмен теңізге диффузормен қайта құятын жерінен шамамен екі мильдей қашыққа салынған. Сорек қондырғысы мен теңіз жағалауы арасында салынған ғимарат көп, сондықтан үлкен құбырлар жер астынан жүргізілген.
Жерорта теңізіне дейінгі арналарды құбырларды көтеру арқылы, яғни құбыр бөлшектерін жерастынан өткізу үшін ауыр күшпен ұрып салған. Сорек қондырғысының құны – 400 млн доллар, мұндай қаржымен дәл осындай қондырғыны кез келген жерде орнату мүмкін емес, дегенмен бұл қондырғының, әсіресе энергияны басқару мен үнемдеудегі жаңа технологиясын кейінгі кері осмос қондырғыларының бәріне қолдануға болады. Бірақ IDE мен Hutchison Water Қытай-Израиль компаниясы салған қондырғыға бірнеше жыл бұрын ғана ойлап табылған су тазалығы мен балықтар тіршілігіне зиян келтірмейтін тың технологиялар енгізілген. Қазір Израильде Ашкелон, Пальмахим, Хадера, Сорек қондырғылары және Ашдодтағы Mekorot басқарып отырған қондырғы кері осмос әдісімен күн сайын 500 миллион галлонға жуық таза су өндіріп отыр. Осыдан он жыл бұрын Израильдің Жерорта теңізінен алыс жатқан қиыр оңтүстігіндегі Эйлат қаласында ащы су тұщытатын бірнеше қондырғы мен теңіз суын тұщытатын шағын қондырғы салынған. Қондырғы салынбай тұрып тұщы су үй ішіндегі күнделікті тұтынудан артылмайтын. Тағы керек суды су қатпарынан, құдықтар мен Галилея теңізінен алатын. Ал қазір бүкіл үй шаруашылығында тұтынылатын судың 94 % -ы осы тұщытылған су десек қателеспейміз. Тұщыту ісі Израильдегі су саласын түбегейлі өзгертті, мұның оң әсері тұтас қоғамнан да байқалады.
Тұщытылған су қоршаған ортаға, экономикаға, инфрақұрылымға, әлеуметтік, денсаулық сақтау саласына орасан зор пайда келтіріп қоймай, тіпті Палестина, Иордания секілді көрші елдермен қатынасын реттеуге де серпін берді. Израиль бұл салалардың бәрінен өз мүддесіне сай пайда көре бастады және мұнымен шектеліп қалмай, келешекте одан әрі дами түсуі бек мүмкін. Тұщытылған су көбейген сайын Израильдің табиғат пен климат өзгерісіне деген қатынасы да басқаша болары анық. Таяу Шығысты Інжіл заманынан бері қуаңшылық жайлаған. Ал қазір Израиль қандай қуаңшылыққа да төтеп бере алады, осының арқасында шаруалар мен кәсіпорындар жоспар құрғанда, күн қалай құбылар екен деп алаңдамайды ». Израиль экономикасының тұрақты даму көрсеткіші бұрынғысынша бизнес айналымына және жаһандық бәсекеге тәуелді, дегенмен бұдан кейін елдегі өнеркәсіп, туризм, ауыл шаруашылығы салаларының дамуына су тапшылығы кедергі бола алмайды. Су тұщытудың пайдасы зор десек те, осымен Израильдің бүкіл мәселесі шешілді деуге де болмас. Израиль сумен байланысты түрлі теориялар мен әдістерді ұштастырып, осы саладағы қауіпсіздігін толық қамтамасыз етіп отыр. Осы кешенді жұмыс ішіндегі ең іргелісі – су тұщыту ісі шығар, бірақ жалғыз өзі қауіпсіздікке толық кепіл бола алмасы анық.
Су тұщыту – өте қымбат процесс, сондықтан оны Израильдегі жалғыз, тіпті ең басты су көзі деп қарау ел қауіпсіздігіне нұқсан келтіреді. Дегенмен тұщытылған су Израиль ұлттық қауіпсіздігінің көптеген мәселесін шешіп отыр. Ауыл шаруашылығы саласы елдің ішкі жалпы өнімінің аз ғана бөлігін құрайтынын, елде шетелдік валюта қоры мол екенін ескерсек, Израиль ауыл шаруашылығынан біртіндеп бас тартып, азық-түлікті шетелдерден импорттап тұтынуына да болар еді. Сонда су тұщыту қондырғысын салудың да, халыққа су үнемдеуді насихаттаудың да қажеті болмас еді. Бірақ елдегі стратегиялық жоспарлау мамандары Израильдің аймақта оқшауланып отырғанын, геосаяси жағдайының тұрақсыз екенін өте жақсы білді. Израиль өзіне керек азықтың бәрін өзінде өсірмесе де, мал азығының көбін импорттап отырса да, өз қажетін өзі өтеуге, тұтынар азық-түлігін өзі өндіруге тырысып келеді. Су мол болса болды, соғыс та, эмбарго да, қуаңшылық та Израиль халқының аш қалуына себеп бола алмайды. Ариэл Шарон мен Эхуд Олмерт кезінде премьер-министр кеңсесін басқарған Илан Коэннің былай дегені бар еді: « Су тұщыту дегеніміз – өзге елден су сұрамау. Бюджетті қалай қысқартсақ та, су тұщыту инфрақұрылымына бөлетін қаржыны қысқартқанымыз жоқ.
Су қай ел үшін де маңызды, алайда әзірге дұшпан мемлекеттердің ортасында отырған біз сияқты елдің тағдыры мен су екеуі – егіз ұғым ». Сондай-ақ Израильдің ауыл шаруашылығы өзге елдердегідей негізгі азық-түлік көзі емес және экономикаға айтарлықтай үлес қоспайды. Ішкі жалпы өнімдегі үлесі 2 % болғанына қарамастан, әлеуметтік саладағы рөлі зор. Салыстыра қарасақ, Израиль халқы негізінен бірнеше қалаға шоғырланған. Қалаларда өсімдік аз, сондай-ақ аумағы шағын елде шаруашылықтар мен алқаптар тығыз орналасқандықтан, ауыл шаруашылығымен айналысатын өңірлер табиғи ландшафтының маңызды бөлігі саналады. Шаруашылықтар шекараға жақын жердегі халық санын арттырып қана қоймайды, сонымен қатар қала аумағы үлкейіп кетпеуіне де септігін тигізіп отыр. Бұл түрлі шабуылдарға қарсы қауіпсіздікті күшейте түседі, сондай-ақ шекара дауы толастамаған елдің шекара маңына көптеп халық қоныстанғаны көп ретте дау-жанжалдың алдын алары белгілі. Жаңадан табылған су көздері Израиль экологиясын жақсарта түседі. Израиль өзендерінде су көбейіп, жаңадан табылған су көздері елдегі өзекті мәселелердің түйінін тарқатты. Мысалы, бұған дейін елдегі су қатпарларындағы қор сарқыла бастаған болатын. Израиль Жерорта теңізі жағасындағы бес су тұщыту қондырғысынан шығатын судың тұзын толық тазартпай-ақ, шығынын азайта алады.
Тұз мөлшерін Галилея теңізіндегі немесе елдегі өзге су көздеріндегі тұз деңгейімен бірдей қылса да жарайтын еді. Енді тым ащы болып кетпесе, адамдар судағы тұз дәмін сезе қоймайды, сондықтан дәл қазіргідей судағы тұз деңгейін тым төмендетудің қажеті де жоқ. Бірақ Израиль бүкіл су көзінен жиналған суды бір құбыр желісіне құятын болғандықтан, осыншама тұщытылған мол су тұзды суға араласады да, ондағы тұз мөлшерін азайтып, ауыл шаруашылығына, халық денсаулығына пайдасын тигізеді. Егін суаратын судың тұзы кеміп, топырақ пен дақылға зиян келтірмейді. Ауызсуда тұз аз болғаны адам денсаулығына пайдалы, соны­мен қатар су тұщыту процесі жаталаудағы су қатпарында тұнып тұратын нитратты азайтады, яғни тұщы су көлемі артып араласқан сайын, нитрат мөлшері кемиді. Бұл әсіресе аяғы ауыр әйелдер мен сәбилерге пайдалы. Су құрамында минерал аз болғандықтан, ұлттық қазандықтар мен өнеркәсіптегі жабдықтар ұзаққа жарайтыны секілді тиімді нәтижелер экономикаға оң әсер етіп, ішкі жалпы өнімге жыл сайын бірнеше жүздеген миллион доллар қосымша пайда әкелген және тұщытылған судың бағасы бұрын күткеннен үш есе арзандаған.
Бірнеше жыл бұрын Израильде теңіз маңынан табиғи газ кен орны табылғанын, келешекте су тұщыту қондырғысына сол газды пайдаланатынын ескерсек, су тұщытуға кететін шығын одан әрі азайып, ал пайдасы арта бермек. Жаңа су көздері табылғанының арқасында Израильдің көрші мемлекеттермен қарым-қатынасы жақсара түскен. Иордания Корольдігімен 1994 жылғы келісіміне және Палестина әкімшілігімен 1995 жылғы II Осло келісіміне сүйеніп Израиль бұл екі елге су беріп отыр. Климат өзгеріп, халық саны өсіп, ел дамыған сайын палестиналықтар мен иорданиялықтардың суға сұранысы артып келеді. Ал Израильдің тұщы суды молынан өндіруге қауқары бар, сондықтан климат қалыпқа түсіп, көршілері өздеріне жеткілікті балама су көзін тапқанға дейін Израиль бұл екі елді толық сумен қамтамасыз ете алады. Көрші елдермен байланысы жаңа келісімге негіз болып, өзара қарым-қатынасы жақсара түсуі мүмкін. Израиль халқы да күн санап өсіп, суға деген сұранысы артып келеді. Десе де ел үкіметі адам саны артқанына, енді су үнемдеу керегіне қарамастан, израильдіктер судан таршылық көрмейтініне сенімді. Қазір жаңадан су тұщытатын қондырғы салынып жатқан жоқ, дегенмен қажет болған жағдайда уақыт жоғалтпас үшін жоспарлаушылар қондырғы салынатын арнайы орындарды белгілеп қойған.
Израиль мемлекет болып құрылған шақта ел аумағында су, мұнай, газ сияқты табиғи ресурс жоқ еді. Осыны ескерген Израиль үкіметі өз аймағында шектеліп қалмай, әлемдік нарыққа шығу үшін экономиканы дамыту керегін өте жақсы білген, ол үшін интеллектуалдық қабілет пен инновацияға арқа сүйеуге мәжбүр болған. Израильдегі жағалаудың бірінен табиғи газ, Негев шөлінен тақтатастың мол қоры табылғанын және оны енді қалта көтеретін бағамен сатып алуға болатынын ескерсек, жақын арада Израиль экономикасының моделі өзгеруі мүмкін. Егер даму моделі өзгерсе, тұщытылған суы мол ел экономикасының қарқынды дамитыны да айдан анық. Израиль « Стартаптар елі » деген атағын әлі ешкімге бермейтін секілді, сонымен қатар таяуда « Ресурстар елі » атануы да мүмкін. Израильдің су шаруашылығын жүргізетін компаниялары ел экономикасының ғылыми негізін дамытып, су тұщыту саласында әлемдік көшбасшы ел болуға серпін берері сөзсіз. Жаңа мембрана мен электр қуатын аз жұмсау алгоритмінен бастап, дүниежүзіндегі ең ірі су тұщыту қондырғысын салған Израиль осы салада көш бастап тұрған санаулы елдер қатарында тұр. Жаһандық су дағдарысынан су тұщыту өндірісін дамытпай шығу мүмкін емес. Қазір миграция қарқыны өскендіктен, жер шарындағы халықтың жартысына жуығы теңіз маңына шоғырланған.
Қай ел де, қай аймақ та ауыл шаруашылығына, өнеркәсібіне, күнделікті тұрмысына қажет су қорын толықтырып отырмаса болмайды. Тіпті Нью-Йорк секілді су қоры мол қалалардың өзі қауіпсіздігін сақтап, қоршаған ортасын қорғау үшін су тұщыту қондырғысын салуы мүмкін. Израильдің су тұщыту саласындағы тәжірибесі мен ноу-хауы – су тапшылығын жойғысы келетін елдерге керемет үлгі. Шарон мен Олмерт кезінде премьер-министрдің көмекшісі бол­тан Илан Коэн су тущыту саласы су туралы ойымызды өзгертеді дейді: « Бұдан былай « су – арзан ресурс » деп ойлаудың қажеті жоқ, ол – өте қымбат ресурс. Тұщыта бастағанда-ақ су экономика мәселесіне айналған. Суды қалай емес, қанша пайдалану керегін ойлауымыз керек. Суды қалпына келтіруге тырысар болсақ, су ақылы болуға тиіс. Су ақысын төлесеңіз, судың мөлшері де, сапасы да ойыңыздан шығады ». Коэннің айтуынша, су тұщыту жаңалығы революция іспетті: « Қазір су көзін табу көне замандағы азық тапқанмен бірдей. Азық табуға қатысты парадигма адам өз азығын өзі өсіре алғанда ғана өзгерді. Біздің су тұщытып, қалдық суды қайта пайдаланып отырғанымыз да – дәл сондай парадигма. Қазір біз жер өңдеу кәсібін енді игере бастаған кезеңде тұрғандаймыз.
Ежелгі адамдар азығы мол жерге кетуге мәжбүр болған. Ал қазір ауыл шаруашылығы – өнеркәсіптің бір саласы. Осыған дейін біз де ауызсуы мол аймақтарға көшіп жүрдік. Енді осымен көш тоқтады ». Қазір Израильдің су тұщыту бағдарламасын су ресурсын басқарудың жан-жақты, кешенді, күрделі бағдарламасының бір элементі деп бағаласақ та, уақыт өте маңызды элементіне айналуы мүмкін. Линдон Жонсон, Давид Бен-Гурион мен Леви Эшкол секілді тұлғалар ең алғаш су тұщыта бастағанда-ақ осы тұщытылған су бүкіл әлемдегі кедейлікті еңсерсе, бейбітшілік орнауына көмектессе екен деп армандаған. Қой үстіне бозторғай жұмыртқалаған заман әлі орнамаған шығар, алайда тұщы су ішу енді арман емес. ИЗРАИЛЬ СУЫН ЖАҢАРТУ Өзен өзі өзгермейді, өзенді біз өзгертеміз. Давид Паргамент МАККАБИАДА ОЙЫНДАРЫН кейде Еврей олимпиадасы дейді. Төрт жылда бір рет екі аптаға созылатын бұл сайысқа әлемнің түкпір-түкпіріндегі ең үздік еврей спортшылары қатысады. Еврейлердің көбі Маккабиада ойындарына спортшы ретінде қатысқанды немесе көрермен ретінде тамашалағанды мақтан тұтып, Израильмен рухани байланыстың бір белгісі деп біледі. Маккабиада ойындары алғаш 1932 жылы өткен. Оның алдында, жиырма жыл бұрын осы сайысты өткізу бағдарламасы ойластырылып, жаһандық Олимпиада ойындары деңгейіне көтеріп, тек Израиль жерінде өткізу жоспарланған.
Алғаш өткен Маккабиада ойындары сайысына 18 елден 390 спортшы қатысқан. Екінші сайыс 1935 жылы өткен. Одан кейін Еуропада нацизм белең алып, 1950 жылға дейін өткізілмеген. Тәуелсіз Израиль мемлекетінде алғаш өткен ойынға он тоғыз елден сегіз жүз спортшы қатысқан. Бұл ойын – Холокост оқиғасынан кейін дүниежүзіндегі еврейлердің бірінші рет басын қосқан ұлы оқиға. Осы жылы ойынды көруге келген адам қарасы көп болды. Тель-Авив маңынан ойынның ашылу салтанатын, негізгі сайыстарын өткізетін 50 мың орындық стадион салынған. Отыз алты елден бес мыңнан астам спортшы қатысқан сайысты тамашалауға дүниенің түкпір-түкпірінен ағылған көрермен санында шек жоқ еді. Маккабиада ойындары Израиль еврейлер әлемінің ортақ Отаны екенін тағы бір рет дәлелдеді. Бірақ сол 1997 жылы ойын басталар түні жантүршігерлік жағдай болды. Ашылу салтанатына орай Яркой өзенінен жаяулар өтетін уақытша көпір салынған. Спортшылар мен жаттықтырушылар елінің туын көтеріп, өзеннің арғы бетінен стадионға келуге тиіс еді. Командалар әліпби тәртібіне сәйкес шығуы керек. Бірінші шыққан Аустрия командасы көпірдің біраз жеріне келіп қалған болатын. Бұдан кейін иврит әліпбиі бойынша Аустриядан кейін тұрған Аустралияның төрт жүзге жуық спортшысы мен жаттықтырушылары көпірге қадам баса бергенде, биіктігі 60 футтық құрылыс опырылып түседі.
Аустриялық және аустралиялық спортшылардың көбі өзенге құлаған. Бір айта кетер жайт, сол түнде өзенге бірінің үстіне бірі құлаған адамдардың бір де бірі суға батпаған. Сиднейден келген бір спортшы ғана ауыр жарақат алып, қайтыс болады. Сүйегі сынып, суға тұншыққан тағы он шақты адам ауруханаға түседі. Ал ойынға бұдан да көп спортшы қатыспай қалса, жағдай тіпті қиын болар еді. Дегенмен ертесі спортшылардың жағдайы нашарлап кетеді. Түнде ауруханаға түскен жеті аустралиялықтың денсаулығы нашарлап, бірнеше аптадан соң үшеуі қайтыс болады. Дәрігерлер мен ғалымдар Яркон өзені қатты ластанғанын дереу анықтаған. Құлаған көпір мен адамдар су түбінде тұнып жатқан зиян заттарды көтеріп жіберіпті. Спортшылар аз ғана уақытта сол зиян заттар араласқан суды жұтып үлгерген. Израиль экологтары Яркон өзенін « сасық, лас, өлім өзені » деген. Құлаған көпір Израиль абыройын төккен оқиға ретінде көптің есінде қалды. Израиль мақтан тұтатын халықаралық іс-шарасына әлем еврейлерін шақырып, келген қонақтарын қауіпті жағдайда қалдырған. Елді дүр сілкіндірген айтулы оқиғаға кінәлілер көп: көпірді жобалағандар да, Маккабиаданы ұйымдастыратын комитет те, тіпті Израиль қоғамы да кінәлі.
Сол кезде үкімет басындағы алғашқы мерзімінде жүрген премь­ер-министр Бенямин Нетаняху көпір құлап, адам өліп жатса да, жарыстың ашылу салтанатын жалғастыруға рұқсат бергені үшін жауапқа тартылған. Сол оқиғадан бері он екі жыл өткен соң, Нетаняху екінші рет үкімет басына келгенде АҚШ-қа елші болып тағайындалған Майкл Орен көпір оқиғасы тұсында бір газет репортеріне « бұл оқиға – біздің қоғам өзегіндегі шірік » деген екен. Алғашында Израиль халқы көпірді сапасыз салғандарға, ойынның ашылу салтанатын тоқтатпағандарға ашуланған. Құлаған көпір жобасын жасаған, құрылысын жүргізген, құрылыс барысын қадағалаған бірнеше адамға қылмыстық іс қозғалып, сот үкімімен түрмеге қамалған. Дегенмен бұл оқиғадан сон, « Израиль халқы өте тығыз орналасқан ауданда ағып жатқан Яркой өзеніндегі жағдай тым күрделі, тез арада қолға алу керек » деп тек үкімет басшылары мен эколог мамандар айтып жүрген мәселе дүйім жұртқа мәлім болған. Одан кейін де Израиль өзендерін тазарту, қалпына келтіру, жөндеу жұмыстары жүргізілді, әйтсе де өзендердің жай-күйін толық жақсарту үшін әлі көп жұмыс істеу керек. Қоршаған ортаны қорғау заңнамасы мен нормативтік актілер өзенді қалпына келтіруге негіз болды, сонымен ка­тар Израильдегі жаңа су көздерін ашуға көбірек септігі тиген секілді.
Елдегі су қоры көбейіп, қалдық су тазартып, қайта пайдалану деңгейі өскен сайын, өзендерден су алу да азайған. Өзеннен алынатын су мөлшері де, өзенге құйылатын қалдық су да азайған. Сөйтіп, қажет кезде су құбырындағы қысымды арттыра алатын артық су қоры жиналған. Маккабиаданың ашылу салтанаты кезінде көпір құлаған соң, іле-шала басталған су жолдарын қалпына келтіру жұмыстары әлі жүріп жатыр. Өзендерін қалпына келтіріп, соның арқасында пайдаға кенелген Израильдің жолы айдай әлемге үлгі. Сионизмді жаңғыртқан буын ежелгі Отанына оралған соң, ең әуелі, келер ұрпаққа жерді құрметтеу керегін үйрете бастаған. Экономикалық ауыртпалық үнемі экология мәселесінен маңызды болған. Әсіресе әлемдегі өзге елдер өзен суын қайтсек сақтап қаламыз деп бас қатырмайтын кезде жағдай тіпті қиын еді. Израиль қоршаған ортаны қорғаудан бұрын экономикалық жағдайды оңалтуға назар аударған. Мемлекет құрылған соң алғашқы он жыл бойы өзен мен табиғатты қорғау екінші кезектегі мәселе болған. Әр елден азып-тозып жеткен көп иммигрантты қайтсек аш қалдырмаймыз деп басы ауырған әрі шекарасын қорғауға барын салған үкімет пен қоғам қауіпсіздік пен экономиканы дамытуға айрықша көңіл бөлген. Еврей ұлттық қоры Израильдегі бар орманды сақтауды, миллиондаған ағаш егіп, топырақты құнарландыруды көздеген.
Алайда сол кезде бір де бір үкіметтік немесе бейкоммерциялық ұйым Израильдің су жолын қорғау керек демеген. Әдепкі жылдары ауыл шаруашылығы мен экономика кәдесіне жарасын деген ұранмен жоғары жақтағы өзен суын егін суаруға пайдаланып, әбден ластаған. Сонымен бірге Израильдегі көп өзеннің төмен жағы, яғни жыл он екі ай шығыстан батысқа, Жерорта теңізіне ағып жатқан өзендер ашық кәріз арнасы ретінде пайдаланылып, қоқысқа толып қалатын. Өндіріс орындары өнеркәсіптік және химиялық қалдықтарды өздеріне жақын жердегі өзенге ағызып жіберетін. Негізі, « Су туралы » 1959 жылғы, « Өзендер мен бұлақтар туралы » 1965 жылғы заңда Израиль өзендері жан-жақты қорғалған. Ал іс жүзінде өзендер қалай болса, солай пайдаланылған. Яркон өзені – соның нақты дәлелі. Өзен жағдайы нашарлағанына урбанизация да әсер еткен. Он жеті мильге созылатын Яркон өзені бойындағы өсіп келе жатқан қалалар мен елдімекендер бұл өзеннің аз ғана суын басқаша пайдалана алмаған соң, қалдық судың зияны жайлы әлі айтылмаған сол бір кезеңде өзеннің күнделікті қалдық тастайтын арзан арнаға айналғанына қуанған.
Ол Ярконге қосылатын қалдық су мөлшері арта берсе, қайта қалпына келтіре алмастай қиын жағдай туатынын, сондай-ақ қалдық суды ағызып әкететін су және өзеннің төмен жағына жиналатын қалдықтар өзенді әбден бүлдіреді деген. Бласс экология тұрғысынан ғана емес, прагматикалық тұрғыдан да зерделеп, Яркон өзені бүлінсе, апатты жағдай болатынын, тіпті өзен бойындағы су қатпарын бүлдіруі мүмкін деген. Үкімет ластанған Яркон өзені мәселесін шешу жолдарын он жылдан аса талқылаған. Жалпы, өзен мәселелерін, соның ішінде Яркон өзенінің мәселелерін зерттеп жүрген доктор Паргамент бұл саланың мықты маманы еді. Мұнда да ол жақсы басшы бола білді. Жауырыны қақпақтай, даусы зор, жиегі жіңішке көзәйнек таққан, аппақ сақалы кеудесін жапқан Паргаментті алғаш көргендер оны Санта Клаустың сыңары деп қалары анық. Желкесіне түйген ақ шашы ғана ұқсамайтын. Жол, пойыздар, ғимараттар мен үйлер гидрология айналымына кедергі болады. Бір кездері қосылып жатқан суайрығы мен салалары қазір бір-бірінен ажырап қалған. Яркон өзені басқармасының міндеті – халық пен суайрығы арасындағы байланысты қалпына келтіру ». Паргамент басқаратын осы басқарма Ярконды қызғыштай қорғайтын.
Ол қорғаушы ретінде өзен суын орынсыз пайдаланғанды тоқтатып, тым болмағанда, Ярконның жай-күйін жақсартуға, өзен мен оның жағасын, табиғи жағдайды қалпына келтіруге тырысқан. Бірақ басқарма ештеңе өзгерте алмады ». Паргамент « өзен » атынан сөйлеп: « Менің кейінгі күнім не болмақ? Өзенде қанша су қалғанын, судың сапасын көріп, қайсына болысарымды білмей екі ортада тұрмын » дейді. Ярконның су деңгейін қалпына келтіру үшін өзенге өте сапалы тұщы су құйылып жатыр. Басқарма басшылары Ярконды ( басқа да өзендерді ) қалпына келтіріп, халыққа пайдасы тисін деп ауыл шаруашылығына немесе экономиканың басқа да саласына қажет тұщы суды өзенге құя бастаған. Ал халық көбейген сайын саябақ та, өзен де, демалыс орны да жеткілікті болуы керек, өйткені табиғатсыз, кеңістіксіз адам тұл. Қуаңшылық болсын-болмасын, шөп пен ағашты суаратындай мүмкіндігіміз болуы керек. Өзен арнасы суға толып, сарқырап ағып жатуға тиіс ». Израиль өзендерінің бәрін бірдей Яркон сияқты қалпына келтіретін мүмкіндік болған жоқ. Қанша қиын болып, қанша күш жұмсаса да, тіпті Маккабиада ойындары кезінде көпір құлағаны секілді ауыр жағдайлар еске түссе де, Ярконды қалпына келтіргені – үлкен жетістік.
Ғалымдар әлдеқашан жойылып кетті деп жүрген балық түрлері де қайта толығып, өзен бойындағы Тел-Авив пен басқа да қалалардағы шыбын-шіркейлер көбейіп кетпеуіне, табиғи теңгерімді ұстап тұруға ықпал етті. Өзенде майшабақ пен балық артқан соң, құстар да көбейген. Жойылып кеткен өсімдіктер қайта шыға бастаған. Өзен жағалауы спортшылар жүгіретін, жаттығу жасайтын, жастар қыдыратын, отбасыңмен келіп демалатын жерге айналған. Өзен жағалауында Израиль байдаркашылары қайығын сақтайтын қоймалар бар. Еуропа ескекшілері қыста еліндегі өзендер суы қатқанда, Ярконға келіп жаттығады. Ауыл шаруашылығы саласы қажет суын алып отыр. Халықтың жағасында отырып демалатын өзені бар. Израильде қалпына келтірілуге тиіс өзендер баршылық. Ал Яркон алдағы жұмыстарға тірек болар тәжірибе болып қалады ». Шөлдегі көл Өзен деген аты болғанымен, Бесор су арнасы бір жылда бар-жоғы отыз бес күндей ағады. Қыста жауған нөсер суы Батыс жағалаудағы Хеброн жақтан ағып келіп, төмен құлдилап, көне қала Беер-Шебаны айналып өтіп, Батыс Негев жерін кесіп, Газа секторы арқылы Жерорта теңізіне құяды. Жыл сайын қарашадан наурызға дейін жауатын нөсер жауын кезінде Бесор өзені су қарқыны бірнеше сағаттан аспайтын қысқы су арнасына айналады.
Аз ғана уақыт қарғын суға толып ағатын өзеннің арнасы тарылып, көп ұзамай шөл даладағы басқа өзендер секілді суы тартылып қалатын. Түбі көрініп, бір кездері су өткенін білдіретін батпақ қана қалады. Израиль 1960 жылдары Беер-Шеба мен Негев маңынан жол салғанда көктем мен жаз кезінде Бесор өзенінің табанынан жолға төсейтін қиыршықтас қазып алатын. Өзен жағасындағы ұзындығы елу мильдей болатын жерде жүз акрден астам тереңдігі әртүрлі карьерлер қазылған. Көзге шыққан сүйелдей болған осы карьерлер қысқы қарғынның суын іркіп, маса көбейіп, Беер-Шеба мен сол маңайдағы тұрғындардың мазасын алған. Бесор өзеніне Хеброн мен Беер-Шеба аудандарынан шыққан тұрмыстық, ауылшаруашылық және өндіріс қалдықтары да тасталады, сондықтан қиыршық тас алынған карьер шұңқырларында нөсер де шайып кете алмайтын қалдық су жиналып қалады. Өзен маңындағы шұңқырлар қатты ластанып, құрылыс, тұрмыстық техника, тіпті автокөліктер қалдығы жиналатын қоймаға айналған. Қыста жауатын нөсерден соң өзен тасығанда, жиекке шығып қалған қоқыс күн астында шіріп жатады. Израильдің төртінші мегаполисі Беер-Шеба осы өзен алқабы оңтүстігінде орналасқан. Өзен басқармалары бір ірі өзенді ( шартты түрде ), оның жалпы саны отыз бір арнасы мен бұлақтарын қадағалап, қалпына келтіруге тиіс.
Бесор өзені мен оның Беер-Шеба саласы Шикма-Бесор өзені басқармасына беріліп, 1997 жылы бұл басқармаға өзен менежменті саласындағы білікті маман, эко­номист, доктор Нечемя Шаһаф басшы болып тағайындалған. Шаһаф ұзақмерзімді жоспар құрып, ешкім назар аудармаған нәрсені байқайды. Мамандардың көбі өзен маңына ғимарат тұрғызған сайын өзен ластанып, құри береді десе, Шаһаф, керісінше, бұл өзенді құтқару жолы деп білген. Суын, табанынан қиыршық тас алуды тоқтатқанымен, өзен байлығын пайдаланудың кез келген түрі су арнасына зиян тигізе бермейтінін түсінген. Шаһаф өзенді тазартумен, карьерлерді көмумен шектелмеу керегін түсінеді. Сөйтіп, Беер-Шеба қаласын оңтүстігіндегі су тасқыны жиі болатын ауданға қарай созып, сол араға зәулім ғимараттар салу жобасын ұсынады. Қаланың бұл жағына ешкім үй салғысы келмейтін. Тиімсіз ауданға бір де бір [ құрылыс ] компания ақша да бөлгісі келмейтін. Бірақ, мен қателеспесем, бұл жай жаңа аудан бо­лып қалмай, Беер-Шебаға берері көп болар еді. Қала жаңарып, көркейе түсер еді » дейді ол. Шаһаф қала ауданын кеңейтіп, тіршілікке қолайсыз саналған осы бір жерге ғимараттар салса, су тасқыны болар аумақты қысқартуға болатынын түсінеді.
Шаһафтың 2003 жылы жасаған бесжылдық бас жоспарында, әсіресе Беер-Шеба Негев шөлінің солтүстігінде екенін ескерсек, тосын бір эле­мент бар еді. Ол – Нью-Йорктегі Орталық саябақтан бір жарым есе үлкен, Беер-Шеба бойымен бес мильге созылатын орасан зор саябақ салу жоспары. Саябақ салу үшін өзенді қалпына келтіріп, жағасын ғасырда бір болатын су тасқынынан қорғайтындай мықты етіп бекіту керек. Ойын жүзеге асыруға кіріскен ол ауданы 364 акр болатын көл Беер-Шеба саябағының негізгі элементі болады деген. Алайда ол кезде көл орнында бір тамшы су жоқ еді. Шаһаф бұл жоспарын іске асыруға АҚШ-тағы Еврей ұлттық қорының бас директоры Рассел Робинсон секілді бірнеше серіктес табады. Робинсон ұзақ уақыт Израильдің Ішкі істер министрлігінде қызмет етсе де, кейін Америкадағы ірі қайырымдылық ұйымын басқарып жүрген. Ол Израильге көмектесіп тұратын, тіпті израильдіктер тәуекел ете алмайтын істерге өз бетімен кірісіп кететін. АҚШ пен Израильдегі, тіпті әлемнің түкпір-түкпіріндегі Еврей ұлттық қоры Израильдегі су мен қоршаған орта мәселесіне көңіл бөліп, кез келген жобаны қаржыландыру мен сараптауға атсалысып отырған. Робинсон Шаһаф жоспарындағы саябақты салуға қомақты қаражат жұмсалса да, Беер-Шеба өзенін қалпына келтіруден гөрі пайдалы жоба боларына сенген.
Ол Негев аймағын « түбегейлі өзгертуге » атсалысқысы келгенімен, оған қайырымдылық қорының шамасы жетпейтінін жақсы білген. Бұл ой іске асуы үшін Негевте ірі бизнес пен салық базасы болу керек, ал ол үшін Беер-Шебаның халқы екі есе көбейіп, 200 мыңға жетуі керек деген ой түйеді. Робинсон бұл саябақ кейін дербес дамиды, аймақтағы кедей тұрғындардың ( жергілікті бәдәуилердің де ) тұрмысын жақсартады, жыл сайын Израильге келетін миллиондаған туристі тартып, қаланың ажырамас бір бөлігі болады деп ойлайды. Сөйтіп, Робинсон мен АҚШ-тағы Еврей ұлттық қоры батыл шешім қабылдап, жобаға алғашқы миллиондарды аударады. АҚШ-тағы Еврей ұлттық қоры осы саябақ пен Негевті көркейтуте ондаған миллион қаржы бөлген. Кейін Израильдегі Еврей ұлттық қоры мен Израиль үкіметі де қо­мақты қаржы, грант бөледі. Беер-Шебаның 2008 жылы сайланған әкімі Рувик Данилович осы жобаның ресми өкілі ретінде саябақтан түрлі өсімдік өсірілген аумақ ашу сияқты кішігірім іс-шаралар ұйымдастырып, 2013 жылы осы саябақта салынған Израильдегі ең ірі амфитеатрдың ашылу салтанатын басқарады. Беер-Шеба өзені бойындағы саябақта АҚШ пен Еуропадағы ірі муниципалдық саябақтары секілді әлі де дами бермек. Табиғи көркемдігімен көз тартар Беер-Шеба саябағы өсіп келе жатқан қаланың өмір салтын да өзгертеді деген сенім бар.
Негевтегі өзге қалалар да, соның ішінде Беер-Шебаның терістігінен он мильдей жердегі бәдәуилер қаласы Рахат та аумағындағы өзенді пайдаланып, қаланы жаңартуға кіріскен. Осыған дейін айтып кеткен Беер-Шеба саябағының қақ ортасындағы көл 2020 жылы ашылады дейді. Негев шөлінің ыстығынан жылына шамамен 3 футқа жуығы буланып кететініне қарамастан, көлдің стан­дарт тереңдігі 5 фут болады. Бұл көлге тек бір жерден су келіп тұрады, сондай-ақ саябақтағы шөп, өсімдік пен алты мың ағашты да сол су суарады. Бір таңғаларлығы, бұл саябақ пен көлге Бесор мен Беер-Шеба өзендері арқылы ағып кететін қыста жауған жаңбыр суын пайдаланбайды. Ол су Негевтің батысындағы қыс сайын миллиондаған галлон жаңбыр суын жинайтын су қоймасына жетіп, сол төңіректегі егіс алқаптарын суаруға жұмсалады. Шаһаф көл мен саябаққа қысқы жауын-шашыннан жиналған суды емес, Беер-Шеба үйлерінен шыққан қалдық суды үш рет тазартып пайдалануды жоспарлаған. Ол үшін өз-өзіңізге мына сұрақтарды қоюға тиіссіз: Адам көгалда жатып демалу үшін қанша шақырым жүріп жетуі керек? Ал бір отбасы саябақтағы ағаш түбінде демалып отыру үшін қанша шақырым жол жүруі керек? Мұның бәрі – өмір сапасын анықтайтын сұрақтар. Егінді көбірек салған жөн, алайда өмір онымен шектеліп қалмайды ».
Беер-Шебаны жақсы жағына өзгертсек деген бір кездегі арман іске аса бастады. Қазір қаланың оңтүстігіне барғандар кеше ғана қоқыстан көрінбейтін, орнына саябақ саламыз деген жерден әріректе бой көтеріп жатқан зәулім тұрғын үй кешенінің жарнамасын көреді. Осыдан біршама жыл бұрын « Терезесі Беер-Шеба өзеніне қараған тамаша пәтер сатылады » деп ивритше жазылған жарнаманы оқыған адам оған сенбес еді. Мемлекеттік мекемелер құқығын асыра пайдаланып, мемлекет қаржысын талан-таражға салып жатқан жоқ па, жұмысын қаншалықты тиімді атқарады деген мәселелерді мұқият тексеріп, адал әрі тиімді қызмет етуіне серпін беріп отырады. Мемлекеттік қадағалау органы жақында түрлі мәселелерді жан-жақты қамтыған есебін жариялады, мұнда Израиль өзендерін қалай қалпына келтіргені толық жазылған. Құжатта мақтаумен қатар, әрі қарай жұмысты қалай жақсарту керегін көрсеткен сын-ескертпелер де бар. Мемлекеттік қадағалаушы орган Израиль өзендерінің бәрінің жағдайы анағұрлым жақсарып қалғанын мойындап, үкіметке осы жұмыс барысын тездетуге көбірек қаржы бөлу керек деп ұсыныс тастайды. Күтім жасалса, өзен де бұрынғы қалпына келеді. Таза суы жетіп тұрса, уақыт өте небір лас өзеннің өзі тазарады. Су арнасының маңында ел экономикасымен тығыз байланысты жұмыстар жүріп жатқанын ескерсек, Израильдегі бір де бір өзен бұрынғы табиғи күйіне қайтып келмесі анық.
Адам баласы бүлдіріп, құртқан өзендерді адамзат қана жақсарта алады; ең дұрысы, экономикалық мүдделер мен қоршаған ортаны қалпына келтіру ісіне бірдей қарап, екі арадағы тепе-теңдікті сақтап отыру – міндет. Қаншама шығын шығып, күш жұмсалғанымен, Израиль өзендері екі бірдей макроэкономикалық тенденциядан пайда көріп отыр: қоршаған ортаны қорғау жұмыстары жақсарған және қалдық су тазартуға, тұщытуға арналған ұлттық инфрақұрылым дамыған. Израиль де өзге елдер сияқты қоршаған ортаны қорғау мәселесіне кейінгі жылдары назар аудара бастаған. Осы заңдарды қатаң сақтауға мәжбүр болған өнеркәсіп кәсіпорындары не өндіріс технологиясын өзгерткен, не құрамында зиян заттары бар қалдық суды ағызар алдында тазарту әдісін қолданған. Елдімекендерден шыққан қалдық суды тазартып, ауыл шаруашылығына қайта пайдалану туралы шешім де айтарлықтай әсер еткен. Израильдің қалдық су тазартудағы басты мақсаты – өзен суын тазарту емес, ауыл шаруашылығын сумен қамту, дегенмен қалдық суды тазар­тып қайта пайдалануды үйренгені арқасында өзендер әр израильдіктің кәрізінен түскен лас заттардан тазарып қалған. Су айдынында оттегіні бүлдіретін органикалық зат көп болса, балық қырылып, өсімдік өспейді. Кейінгі жылдары Израиль халқы күнделікті қажетіне тұщытылған суды көбірек пайдалана бастағандықтан, өзен суын аз тұтынатын бол­ған.
Тұщытылған су мол, сондықтан халық өзен суын ішпейтін күйге жеткен. Ағысы күшейген сайын өзен суы табиғи жолмен де жақсы тазаратын болған. Жаңа заңдар мен инфрақұрылым күшейген сайын суға деген көзқарас та жаңарған. Қоршаған орта саясаты нәтиже берген сайын, бір қала екінші бір қаладағы өзеннің жай-күйі жақсарғанын көрген сайын жаңа көзқарас қалыптаса бастаған. Бұрын көзге сүйел болған өзендер енді әр елдімекен табиғатына көрік беріп, ажырамас бөлігіне айналған. Құрылыс компаниялары жергілікті тұрғындар өзен жағасына демалуға, көңіл көтеруге бара бастағанына назар аударған. Өзен маңындағы бұрын ешкім барғысы келмеген жерге үй салынып, гүлдене бастағаны өзенді қалпына келтіру жұмысына жаңа қарқын берген. Алайда кейінгі кезде ғана белең алған өзгеріс жылдар бойы жиналып қалған залалды тез арада жойып жібере алмайды. Израильдегі Қоршаған ортаны қорғау агенттігі осыдан жиырма жыл бұрын өзендерді қалпына келтіру туралы бастама көтеріп, талай табысқа жеткенімен, мемлекеттік қадағалаушы орган Израильдегі отыз бір өзен мен бұлақтың ешбірі, соның ішінде Яркон, Бесор мен Беер-Шеба өзендері де бастауынан теңізге құятын нүктесіне дейін толық қалпына келтірілмеген деп шағымданған. Ешқандай қалжың емесіне көзі жеткен Жексон бұл өзенді әлемге әйгілі еткен « данышпан пиаршының әрекеті » деген екен.
Тағы бірде Хенри Киссинжер бұл өзен « судан да қадірлі » депті. Сенатор мен мемлекеттік хатшы айтыпты деген сөздер шын ба, өтірік пе – белгісіз, ең бастысы, бұл Израильдің ең әйгілі өзенінің екі түрлі сипатын көрсетіп тұр. Иордан өзені талайға шабыт беріп, сезімге бөлеген, иманын күшейтіп, құлшылығын арттырған; халық әнге қосқан. Бұл өзен – « Михаил қайығымен жағаға беттеп келеді » деген әндегідей « терең де дархан », « суық та ызғарлы ». Египеттен кеткен соң қырық жыл адасқан Исрайылдың ұлдары жерұйыққа дәл осы Иордан өзенін кешіп жеткен, Жақия Исаны шоқындырғанда дәл осы өзенге шомылдырған. Ал Киссинжер мен Жексон да, өзгелері де бір көргенде шошып кеткен Иордан өзені сағасының көп бөлігі қарғып өтуге болатындай ені тар бұлақ қана. Иордан өзенінің бір-біріне ұқсамайтын екі жағы бар. Жоғары сағасындағы, яғни солтүстікке, шығысқа, батысқа және Галилея теңізіне ка­рай аққан судың сапасы жақсы, ластанды дегеннің өзінде Ливан аумағындағы сиырлардың жапасы түсетін шығар. Иордан өзенінің төменгі сағасы Галилея теңізіне өте аз мөлшерде құяды.
Өзен жол-жөнекей егіс алқабынан шыққан суды, балық шаруашылығының қоқысын, Израиль мен Палестинадан шыққан тұрмыстық қалдықтарды жинағандықтан, Өлі теңізге құятын оңтүстік иірімінің көлемі де, сапасы да нашарлай береді. Жалпы, Израильдің ең ұзын өзені Иорданның жоғары сағасынан төменгі сағасына дейінгі ұзындығы небәрі – жүз елу алты миль. Екінші тарауда айтылған алғашқы дау 1954 жылы президент Эйзенхауэрдің арнайы елшісі Эрик Жонстон араласқан соң шешілген. Сол кезде Израиль, Сирия және Иордания Корольдігі Иордан өзенінің суын бірге пайдаланамыз деп келісім жасасқан. Екінші дау Сирия Иордан өзенінің бір саласын бұру жобасын бастағанда туған, өйткені ол жоба іске асса, Израиль аса қажет су көзінен айырылатын еді. Сирия үкіметі бұл жобаны су үшін емес, ішкі саяси тартыста өзіне төнген қатерді сейілту үшін бастағандай көрінеді. Су бұру жобасы тіпті соғыс жүріп жатпаған, бейбіт елде де қымбатқа түсері анық, әрі техникалық тұрғыдан іске асуы мүмкін емес. Сирия жоба құрылысын бастағаны сол еді, Араб елдері арасындағы ең мықтысы Египет жо­баны қолдаудан дереу бас тартқан. Жоба құрылысы 1964 жылы Израиль Сирияға бір рет шабуыл жасаған соң тоқтап қалды.
Бұл Сирия қанша жерден қаржысы мен саяси капиталын құйса да, Израиль қалаған кезінде өзен суын бұрып алатынын ескерткен шабуыл болды. Сирия жобадан ешқашан ресми бас тартпаса да, бұл даулы жобаға айналды. Израиль 1967 жылы Алты күндік соғыста басып алған Голан жоталарын әлі күнге стратегиялық дәнекер аймақ ретінде ұстап отыр. Голан жоталарымен бірге Иордан өзені салаларына билік еткен Израиль елдегі су қауіпсіздігін күшейте түскен. Голан жоталары әлі де даулы аймаққа жатады, алайда Иордан өзенінен су алу құқын бекітіп, кепілдік берілмесе, Израиль бұдан былай бұл жотадан бас тартуы неғайбыл. Таяуда Төменгі Иордан Израиль мен Иордания Корольдігі арасындағы ынтымақтастықты арттыруға ықпал еткен еді. Шекарасын өзен бөліп жатқан екі ел 1994 жылы бейбіт шарт жасасып, ортақ су ресурсын бірге басқару жайлы келісімге келіп, екіжақты қатынасын жақсартқан. Олар екі ел арасындағы ресми бекітілгенге дейін де Иордан өзенін басқару саласында бірлесе жұмыс істеген, ал онысы « бейбітшілікке жол ашқан » өзара сенімді нығайта түскен. Бейбіт келісім жасасқаннан кейін Израиль су ресурсын басқару және су жеткізу саласында Иордания Корольдігіне көп көмектескен. Израиль Иордания Корольдігіне жыл сайын өз су қорынан 14 миллиардқа жуық галлон су беріп отыруға келіскен.
Одан бөлек, Иордания Корольдігі өзінің су сақтайтын жері болмаған соң, өз аумағындағы Төменгі Иордан өзенінің, Галилея теңізіннен шығатын жерде Сириямен шектесіп жатқан Ярмук өзенінің су қорын сақтау туралы Израильмен келісім жасасқан. Иордания су қоймасындағы су қорын қалаған кезінде ала алады. Екі ел өзен бойындағы шекарасын дау-дамайсыз бейбіт бекіте алғаны қанша жерден жақсы болса да, Иордан өзенінің төменгі саласындағы жағдайды қолға алмаса болмайды. Израильдің тұщы су алатын бас өзені – Жоғарғы Иорданның арнасы дәл бұрынғыдай, мүлде ортаймаған, елдегі осы бір ең асау өзенде байдаркамен жүзгісі келетіндердің де саны артқан. Ал Төменгі Иорданда жағдай керісінше, Галилея теңізінен келетін су мөлшері азайғандықтан, суы да тартылып бара жатыр. Төменгі Иорданды қалпына келтіруге қатысты жаңа идеялардың бірін Израильдің халықаралық су ресурсы жөніндегі бұрынғы елшісі, қазір Жоғарғы Галилеядағы Тель-Хай коллежінің профессоры Рам Авирам ұсынған. Авирам өзеннің оңтүстігіндегі жағдайды жақсарту үшін суын көбейту керек дейді. Ол Төменгі Иорданды Галилея теңізінің оңтүстік шетінен бастап Батыс жағалаудың шекарасына дейін қалпына келтіру керек деп тұжырған. Қазір Израильдегі Тиберия, Бейт-Шин сияқты қалалар ауыл шаруашылығына пайдаланып отырған әбден тазартылған қалдық судан Төменгі Иорданға жылына 5 млрд галлон су жіберу керек деген.
Сондай-ақ ол бұл Иордания экономикасын көтереді, ал Иордания Корольдігінің дамығаны көршісінің жағдайы түзелсе қуанатын Израильге де жақсы деген ой айтқан. Иорданның суы көбейген сайын жағдайы да жақсара түседі. Енді біз суға бай елміз, сондықтан басқа өзендерді қалпына келтіргеніміздей, Иорданды да қалпына келтіре аламыз ». Израиль өзендеріндегі мол су мен Беер-Шебадағы шөлге іргелес жатқан жасанды үлкен көл – Израиль рахатын көріп отырған өзгерістің көрінісі. Қазір су қорына мұқтаж өзге елдер сияқты бір кездері Израиль де су қорын ретсіз қолданған. Ал қазір суға бай Израиль өзендерін қалпына келтіретін, су жағасындағы демалыс түрлерін дамытатын, су қорына қатысты ұтымды шешім қабылдайтын мүмкіндігі зор. Жақын арада су тапшылығы мәселесін шешпеген елдердің табиғаты нашарлауы мүмкін. Су қабаты сарқылып, өзендері ластанып, балығы мен жабайы жануарлары қырылғаннан да басқа зияны жетеді. Суы мол жерде өзен арнасы толады, сөйтіп, өмір сүру деңгейі көтеріліп, сапасы жақсарады. Ол – Израильдегі ертеден келе жатқан негізгі тұщы су көзі әрі Ұлттық су жеткізу жүйесінің басты қоры, сонымен қатар халық демалатын, туристер келіп тамашалайтын, христиандар тәу ететін жер; бұлардан бөлек мұнда шағын балық өнеркәсібі орналасқан.
Қазір израильдіктер көл суын емес, тұщытылған суды көбірек пайдаланады. Тіпті бұрын су тұщытпай тұрғанда да, Галилея теңізінен алынатын суға қарағанда, су қабатынан алынатын су мөлшері көбірек болатын. Осыған қарамастан Галилея теңізіндегі ахуал күрделеніп кетсе, халық алаңдай бастайтын, кейде израильдіктердің көңіл-күйі осы теңіз жағдайына қарай құбылып отыратын. Әр кеш сайын жаңалықтан көрсетіп, газеттер күнде жазып жататын. Деңгейі тұрақтанғандай болса, халық мәз болатын. Деңгейі қатты төмендеп кетсе, халық қорқып, ертеңін уайымдап, суды үнемдей бастайтын ». Картаға көз салсақ, Галилея теңізі – мыңдаған мильге созылып жатқан Сирия-Африка ойпатының бір бөлігі, ал оның ең төменгі нүктесі Галилея теңізінің оңтүстігіндегі Иордан өзенінің Өлі теңізге құятын төменгі сағасының шетінде жатыр. Галилея теңізі теңіз деңгейінен 700 футтай төмен жатыр. Теңіздегі су деңгейінің көтерілуі мен төмендеуі, тербелісі шамамен 15 футқа жетеді, осыдан-ақ теңіз жағдайының қандай екенін білуге болады. Су деңгейі қызыл сызықтан асып кетсе, көл төңірегін су алуы мүмкін, ал төмен болса, көлге орны толмас экологиялық қауіп төнеді. Су деңгейі жоғары болса, Галилея теңізінің оңтүстігінде жатқан Төменгі Иорданға қарай көбірек су жіберіп, жағдайды тез арада реттеуге бола­ды.
Ал қуаңшылық кезінде дүйім жұрт су деңгейі қызыл сызықтан түсіп кетпеуін мұқият бақылап отырды. Су саласындағы шенеуніктер көл суы ең төмен деңгейден де түсіп кетсе, су келешегіне қандай қауіп төнуі мүмкін екенін тексеріп көруге тырыспаған. Көлге төнген қауіптен бөлек, Израильдің су қабаты да сарқылуы мүмкін. Елде екі негізгі су қабаты бар, олар солтүстіктен оңтүстікке ка­рай созылып жатыр. Соның бірі – Жерорта теңізі жағасына іргелес жатқан, таяздау болып келетін Жағалау су қабаты. Екіншісі – Самария тауы мен Иудей жотасының астынан өтіп, батысқа қарай созылып жатқан Тау су қабаты. Жағалау су қабаты сарқылса, оған теңіз суы құяды. Тау су қабатына сарқылуы немесе зиян заттар түсуі мүмкін, алайда оны теңіз суы бүлдіре алмайды. Көл сияқты жерүсті суы буланатындықтан, тұйық жүйе саналатын жерасты су қабатынан ерекшеленіп тұрады. Теңіз теңгейінен темен жатқан аймақтардағы су аспанда бір шөкім бұлт болмайтын, ыстық күндері көп буланады. Жыл сайын буға айналатын су мөлшері мен Галилея теңізінен израильдіктер алатын су мөлшері бірдей. Әдетте жыл сайын көл бетіндегі 5 фут су буға айналады.
Бірер жыл қуаңшылықтың өзінде Галилея теңізі тартылып, ол жерден археологиялық қазыналар, мысалы, Иса пайғамбар өмір сүрген дәуірдегі балықшы қайығы табылған. Қазір елде халық саны өсіп, экономикасы қарқынды дамып келе жатыр, ал Галилея теңізінің деңгейі тұрақталған, су деңгейі көлдегі жағдайдан хабар беріп тұратын қызыл сызықтан тым төменге түспейтін де, аспайтын да болған. Израильдің өзі сияқты, бұл тұщы көл де ауа райының құбылғанын, тіпті бір-екі жылдық қуаңшылыққа да дес бермейтін, шыдамды көлге айналыпты. Галилея теңізіндегі қауіпті білдіретін қызыл сызық жақын арада келмеске кетеді, сонда оны келер ұрпақ көзкөргендердің естелігінен ғана еститін болады. Қазір Галилея теңізіндегі су бұрынғыдан азайып кеткенімен, елге ка­жет тұщы судың көп бөлігі осы көлден алынады. Сондықтан ғалымдар көл суын жан-жақты зерттеуін тоқтатқан емес. Микробиологтар мен химиктер көл суында бөгде заттар бар-жоғын, мөлдірлігін, тұздылығы мен өзге де сипаттарын ұдайы тексеріп отыр. Үнемі жиналған мәлімет көл суы жайлы құнды ақпарат беретініне сенетін Mekorot Галилея теңізінің суын ондаған жылдан бері қадағалап отыр.
Осынша ақпараты бар Mekorot маусымдық ерекшеліктерді ескеріп, су құрамындағы микробты, пестицидті, гүлдей бастаған балдырды, өзге де қауіп пен ауытқуларды ауызсу жүйесіне түспей тұрып анықтап отырады. Ұзақ уақыттан бергі қадағалау нәтижесінде Израиль ұлттық су инфрақұрылымы құрылған. Әлемдегі ең ірі сүзгі қондырғыларының бірі саналатын бұл қондырғы – көлден аққан суды тексеретін, сүзетін жоғары технологиялық орталық. Mekorot қарамағындағы бұл қондырғының диспетчерлері – қарапайым жұмысшылар, бірақ қондырғыда су сапасы туралы кез келген ақпаратты кезекші инженерге жолдап отыратын түсті мониторлары бар. Израильдіктер террористік шабуылдан қорғануға мәжбүр екенін шетелдіктерге ашық айтпаса да, « Эшкол » су сүзетін қондырғысында істейтін қызметкерлер су жүйесіне террористік шабуыл жасалғанын, оқыс жағдай кесірінен немесе табиғи жолмен улы зат түскенін бірден біледі. Сол сияқты, суға балдыр немесе басқа да зиян зат түссе, монитор дереу ескертеді. Осындай қадағалау мен сүзгінің арқасында Израиль халқы ішіп отырған су сапасы әдеттегі қымбат судан еш кем емес. Израильдегі құбыр суы таза, қауіпсіз, өзім сол суды ішемін ». Израиль су сапасын қадағалап қана қоймай, Галилея теңізі мен сол маңайдағы суайрығына құятын су мөлшерін де барынша көбейтуге тырысып отыр.
Израиль 1950 жылдардың аяғынан бері қыс айларында күміс йодиді қосылған бұлтты қолдан жасап, жауын-шашын түсімін арттырсақ деп жүр. Мұндай бұлт көмегімен Галилея теңізіндегі суайрығына жауатын жауынды 18 %, ал көлдің өзіне 10 % көбірек жауғызуға болады деп болжап отыр. Осы әдіспен көлге жылына 10 млрд галлон су қосуға болады. Mekorot қолдан бұлт жасауға жылына 1,5 млн доллар ғана жұмсайтынын ескерсек, мұнша су өте арзанға түсіп отыр. Галилея теңізінен алынатын су мөлшерін азайтқанының арқасында Израиль су желісіндегі су сапасы жақсарған. Галилея теңізінің тұз қабаты бар, ал ол тұз көл суына сіңеді. Су бөлу жобасы судың тұзды бөлігін Төменгі Иорданға жібермей тұрғанда, тұзды бұлақтардағы ащы су көлге қарай ағып келеді. Сол судың кесірінен Галилея теңізіне тым көп тұз жиналған. Елде қалдық су тазарту және су тұщыту қолға алынғалы бері Галилея теңізінен алатын су мөлшері үштен бірге азайған, сондықтан Израиль суында тұз мөлшері аз, ал қалдық суды тазартып пайдаланатын ауыл шаруашылығында тіпті аз. Галилея теңізінен алынатын суды азайтқан сайын, көл экологиясы жақсарып, ауа райы өзгерсе де, суы тартылмай, біркелкі болып отыр.
Қажет кезде су алып, қажет емес кезде қуаңшылыққа сақтап қоямыз. Табиғатқа берер суымыз көп, Иордан өзенінің ағысын да күшейте аламыз. Шығыны көп тұщытылған суды аз пайдалануымызға да, су қоры толсын деп, сулы қабаттан бір-екі жыл су сормасақ та болады. Бұрыннан су желіміздің құнды бөлігіне айналған Галилея теңізі қазір тұрақты, біртұтас, икемді су жүйеміздің ажырамас бөлігі болған. Бұдан былай халық түн ұйқысын төрт бөліп, Галилея теңізіндегі су қызыл сызықтан асып кетті ме, әлде түсіп кетті ме деп уайымдамайды ». III БӨЛІМ. ИЗРАИЛЬ ШЕКАРАСЫНАН СЫРТ ӘЛЕМ 8-тарау. СУДЫ ЖАҺАНДЫҚ БИЗНЕСКЕ АЙНАЛДЫРУ Су тапшы емес, жаңа идея тапшы. Әмір Пелег, Израиль кәсіпкері Одед Дистел ойын-сауық орталығында істейтін адам секілді. Жалбыраған шашына, көзәйнегіне, биязы мінезіне қарап, мемлекеттік қызметтегі шенеунік деп ойламайсың. Өзі күлегеш, онысын көзінің айналасындағы ұсақ әжімдері де « айтып » тұрады. Әке-шешесі Холокост қырғынын көрген, өзі Израильде туып-өскен, бизнес мамандығында оқыған, оқуын бітірген бойда Сауда министрлігіне жұмысқа орналасып, өмір бойы сонда қызмет еткен.
Афинадағы қызметім бір-екі жылда аяқталады деп жүргенде, қалдықсыз технологиялар революциясы туралы оқып, энергияны, суды, кәрізді тиімді пайдалануға, қоршаған ортаға зиян келтірмеуге болатынын біліп, ұғынады. Дистел бірден Израиль әсіресе су саласында жетекші орынға шыға алады, сондықтан тамшылатып суару, қалдық су тазарту, су тұщыту секілді озық технологияларға баса назар аудару керек және мұнымен де шектеліп қалмау керек деп ойлайды. Дистел кәнігі мемлекеттік қызметкерге тән дағдымен қызметтік хат жазады. Санаулы беттен тұратын қызметтік хатында мәселенің мән-жайын ашып, қалдықсыз технология, жалпы Израиль бизнесін дамытып, Үкіметке пайда келтіріп, су шаруашылығы саласында әлемдегі мықты орталық болуға сеп болар еді дейді. Әдеттегідей, атқарушы билік тың идеяны, Дистел идеясын қолдай қоймаған, керісінше, қарсы шығып, бұл мәселемен сол саланың мамандары айналысады деп, хатқа селқос жауап берген. Өз ойын кімге айтса да, ешкім қызыға қоймады. Дистел 2003 жылы Иерусалимге келген соң, министрліктегі жаңа қызметінде жүріп те осы идеясын оқтын-оқтын көтеріп, мұны тез арада іске асыру керек деп, лауазымды шенеуніктердің назарын аудартуға тырысып бағады. Судан түсер пайда көп.
Дистел идеясын айтып, басшылардың табалдырығын тоздырып жүргенде, Баруһ « Буки » Орен де дәл осыған ұқсас идеясын ұсынып, жоғары жаққа өткізуге барын салады. Жалпақ жұрт төрт жасында шешесі еркелетіп қойған атымен атайтын Орен сол кезде мемлекет меншігіндегі Mekorot ұлттық су компаниясына басшы болып тағайындалған еді. Орен қандай қызмет атқарса да, тапқырлығымен көзге түсетін, тіпті оны ком­пания басшылары өз араларында « өзгеріс елшісі » дейтін. Ол әртүрлі қызмет атқарған, қай қызметте де өз жұмысын ғана емес, бүкіл мекеменің жұмысын ой елегінен өткізіп, жұмыс процесіне барынша тиімді әдістерді енгізуге тырысатын. Бір жылдары әскери борышын өтеп кел­ген Орен бірінші биологтың оқуын, кейін бизнес басқару мамандығын оқыған. Бір жылы ұзақ уақыт Уортонда ұстаз болған, Орен дәріс алған бір профессор ерекше екі шешім қабылдайды: Израильде консалтиң компаниясын ашпақ болып, Орен мен болашағы зор деген тағы бір жігітті серіктес етіп таңдап алады. Сол кезде Ореннің төбесі көкке жетіп, ерек­ше күй кешеді. Кейін Орен сәбиі ауырып, емдету үшін отбасымен Нью-Йоркке қоныс аударуға мәжбүр болады. Отбасымен бірге шетелде біраз жыл сергелдеңге түседі.
Орен кейін Израильдегі бағдарлама жасақтамасын әзірлейтін компанияға маркетиң менежері болып тағайындалған уақытта он үшке толған ұлы қайтыс болады. Ал оның тамшылатып суару әдісін жетілдірген Netafim компаниясының бизнесті дамыту бөліміне басшы болуына осы жағдай да әсер еткен. Орен Mekorot компаниясының төрағасы қызметіне тағайындалады. Осыған дейін атқарған қызметтеріндегідей, Орен бір кезде жаңашылдығымен танылған, ал қазір алға жылжып дами алмай, бір орында тұрып қалған компания ісіне жан бітіруге кірісіп кетеді. Ол: « Израильдегі жоғары технология өнеркәсібінің қарқынды дамуына себеп болған не нәрсе деп ойлайсыз? Бұл, ең алдымен, озық техноло­гия қолданып, көп шығынсыз қаншама қауіп-қатермен күресіп отырған Израиль армиясының арқасы » дейді. Израильдің жоғары технологиясы қарулы күштердің өзін өзгерте алғанда, заманауи технологияға сүйенген компаниясы су шаруашылыгын дамыту жолын қайта қарастырмағаны қалай? Орен Mekorot-тегі әріптестеріне хат жолдап, инженерлер алдынан шыққан кез келген кедергіні маған айтып отырсын дейді. Бастаманың бәріне күмәндана қарап үйренген компания қызметкерлері Орен сұратқан тізімді жасап береді. Ал Орен бұл тізімді өнертапқыштар мен кәсіпкерлерге ұсынып, талқыға салады. Ореннің жоспары ерекше еді: олар Mekorot-тың мәселесін шешуге көмектессе, тиімді шешімді заң жүзінде меншіктеп, кейін сол арқылы пайда табатын.
Олар осы идеяны іске асыру үшін компаниялар құрады, ал Орен мен Mekorot сол компаниялардың дамуына атсалысқан. Орен жаңа құрылған компанияларды қолдап, Mekorot-тан олардың өнімі мен қызметіне жарнама жасап отыруды сұрайды. Ал Mekorot компаниясы алғашқы капиталын құйып, тіпті шығарған өнімдерін ең бірінші болып сатып алуға, бастамасының дұрыс екеніне көз жеткізу үшін компаниялар өнертабысын әлемдегі коммуналдық кәсіпорындарға сатуға да көмектесуге уәде береді. Өз қажетін өтеуді ең басты мақсаты санайтын Израиль әскері сияқты, Ореннің өнертабыс бизнесі жақсы басталғанымен, оның негізгі ойы өнертабыс бизнесін құру емес еді. Ол өнертапқыштар ұсынған идея Mekorot компаниясында жаңа технологияларды қолдануға түрткі болады деп үміттенген. Үнемдеудің жалғыз жолы – технологияға сүйеніп, жұмыс өнімділігін арттыру ». Елдегі коммуналдық қызмет көрсететін өзге компаниялар Орен басшылыққа келгенге дейінгі Mekorot секілді консерватив болған. Міне, дәл осы мәселе кейін көп қиындық туғызған. Судың бағасын мемлекет немесе жергілікті билік органдары белгілейтін болғандықтан, коммуналдық кәсіпорындар жаңашылдықты қабылдауға бейіл емес-тін. Қалай десек те, жаһандық не жергілікті су мәселесін шешерде, ин­новация бірінші орында тұруға тиіс. Әлемде суға сұраныс артып жатқанымен, бюджеті тапшы үкімет су шаруашылығындағы ірі жобаларды бастап кетуге құлықсыз.
Коммуналдық қызмет көрсету, ауыл шаруашылығы, техника салалары жұмысын осыған дейінгі үрдіс бойынша жалғастыруға бейім болғандықтан, инноваторларды ынталандырып, тың идеяларды іске асыруды тездететін жаңа мәдениет су мәселесін ушықпай тұрып шешетін негізгі элемент болмақ. Бұрыннан бар « Бұзылмаса жөндеме » деген тұжырым көп кедергі болды, – дейді Орен. Бірақ, алдымен, коммуналдық қызмет көрсететін кәсіпорындар суды өз ауласындағы құдықтан шығарып жатқандай болмай, мәселені жоғары технология көмегімен шешуге тиіс ». Идеясына бек сенімді Орен көп ұзамай өз ойын компания деңгейінде емес, одан да жоғары деңгейде іске асыруы керегін түсінеді. Коммуналдық қызмет көрсететін кәсіпорындар ғана емес, ауыл шаруашылығы да, тұтынушылар, азық-түлік компаниялары мен өнеркәсіп те көмекке зәру. Буки Орен осы сәтте Израиль қолға алуға тиіс керемет бизнес идеяның көзін тапқандай болады. Биотехнология мен телекоммуникациядан да ауқымды идея Көпшілік бұлай ойламағанымен, Израиль бұрын Үшінші әлем елдері, қазір дамушы елдер деп аталатын мемлекеттер қатарында. Бұл мемле­кет те көршілері және Африка мен Азиядағы көп елдер секілді Екінші дүниежүзілік соғыстан кейін, отар елдерге тәуелсіздік беріле бастағанда ірге көтерген.
Египет 1922 жылы, Иордания мен Сирия 1946 жылы, Үндістан мен Пәкістан 1947 жылы, Израиль 1948 жылы тәуелсіздігін жариялаған. Израиль технология, биология, қорғаныс және басқа да өнеркәсіп салаларында көшбасшы болады деп ешкім ойламаған. Кей салада орынды саясат жүргізіп жетістікке жетсе, кей салада жобасы сәтімен іске асып, жолы болған. Израиль экономикасындағы негізгі салалардың бәрі елдегі су шаруашылығын дамытуға өзіндік үлес қосып отырады. Қазір су шаруашылығындағы бастамаларды, негізінен, жеке лабораториялар зерттейді, ал Израиль мемлекеті құрылған алғашқы жылдары мұндай зерттеуді ауылшаруашылық кооперативтері, кейде тіпті мемлекеттік мекемелер іске асырған. Елде ауыл шаруашылығы, өндіріс, қаржы мен технология саласы дамымаса, су саудасы да дамымас еді. Бұлардың бәрі бастапқыда жеке-дара дамығанмен, кейін су бизнесін құру үшін біріккен. Алғашында ауыл шаруашылығы саласы, экономикаға қарағанда, Ишув рухының жаңғыруына сеп болып, яғни Палестинадағы еврей қауымын бір серпілтіп тастаған. Заң жүзінде жерінен айырылып, дін уағыздап, қолөнермен айналысып, көпес, саудагер болып нәпақасын тауып жүрген еврейлер мың жылдан соң жаңа еврейлерге үндеу жасаған уақытта Сионға қайта оралып, ерлер мен әйелдер маңдай терін төгіп жер өңдеп, Отан алдындағы кінәсін өтемек болған.
Алғаш келген еврейлердің « Мемлекет құрып, сол мемлекетпен бірге өзіміз де аяққа тұру үшін келдік » деген ұраны ұлттық рухты көтерді. Израильдің алғашқы саяси және әскери көшбасшыларының бәрі дерлік жас кезінде егін салып, диқаншылықпен айналысқан. Ауыл шаруашылығының маңызы зор болғанымен, ел экономикасындағы үлесі ешқашан 13 % -дан аспаған. Қазір бұл көрсеткіш ішкі жалпы өнімнің 3 % -ына да жетпейді. Соған қарамастан, мемлекеттегі ауыл шаруашылығының маңызы өзгерген жоқ, ол ұлттық мақтаныш саналады. Оған қоса, Израильдің ауылшаруашылық экономикасы суды тиімді жұмсау үшін жоғары технология қолданатын салаға айналған. Екінші дүниежүзілік соғыс кезінде Британия әскери қолбасшыларының қазіргі Израиль маңында орналасқан әскеріне қажет тауарды сол алыстағы өндіріс орталықтарынан тасығаннан гөрі, сол маңдағы еврей фабрикаларынан алғаны арзан әрі қауіпсіз болатынын түсінгені қазіргі Израиль өнеркәсібінің дамуына сеп болган. Британия әскері қажетін шағын болса да, сол кездің өзінде-ақ түрлі өнім шығаратын Teva деген компаниядан сатып ала бастаған. Оның әскери форма тігетін, азық-түлік пен сусын, тіпті дәрі-дәрмек шығаратын фабрикалары бар еді. Бұрыннан бар фабрикаларын үлкейткен кәсіпорын қазір Израильдегі ең үлкен сауда компаниясына айналған.
Соғыс аяқталып, Израиль мем­лекеті құрылған соң, жас мемлекеттегі осы және өзге де өнеркәсіп кәсіпорындары Ұлыбритания сұранысын өтеу үшін күндіз-түні тоқтамай жұмыс істеп, тез дамыған. Соғыс аяқталар тұста Ишув экономикасының үштен бір бөлігі өндіріске тиесілі болған. Сондықтан күрделі су құрылғыларын шығаруға кірісер сәт туғанда, жергілікті өндірісшілер мұны қалай істеу керегін білген. Тәуелсіздікке дейін де ел экономикасының басым бөлігі қызмет көрсету саласына тиесілі болатын. Израиль экономикасының басым бөлігі білім беру, медицина, ғылым мен қаржы қызметтеріне тәуелді. Ол кезде ешкім елеп-ескермегенімен, осы экономика салаларын дамыту арқылы Израиль экономикасын қызмет көрсету бағытына бұрған әлемдегі бай елдердің қатарына қосылған. Халқының көпшілігі кедей иммигранттар болған жас мемлекет өте кедей еді. Израиль азық-түлік үнемдеуге мәжбүр болған, сондай-ақ мемлекет шетелдік көмекке, неміс репарациясына, өзге елдердегі еврейлердің қайырымына кіріптар еді. Ал сырттан келген көмектің әрбір тиынын есепсіз жұмсамаған. Дегенмен тоқырап қалмай, жаңа ұйымдар құрып, мемлекеттің инфрақұрылымын қалыптастырып, жаңа жоғары оқу орындарын, зерттеу орталықтарын ашып, бұрыннан бар оқу орындарын кеңейте білді. Тіпті заманауи әскер қосындарын жасақтады. Оқта-текте бірер лауазымды тұлға мемлекеттің немесе қайырымдылық қорының қаржысын жымқырды дегені болмаса, жемқорлық деген мүлде кездеспейтін.
Совет Одағынан барған еврейлер Израиль жеріне 1930 жылдары келген Германия еврейлері сияқты білімді және техниканы жетік меңгерген еді. Израильде қалыптасқан институттар мен техниканы жақсы игерген жергілікті және им­мигрант еврейлердің ойы бір жерден шығып, техника революциясы жер-жаһанды өзгертер шақта Израильдің көш бастауына мүмкіндік берді. Дэн Сенор мен Сол Сиңер жазған бестселлердің құрметіне бүгінде Израильді « Стартаптар елі » дейді. Бұл кітапта авторлар Израильдің жоғары технология саласында жетістікке жетуіне себеп болған кәсіпкерлік мәдениет, озық ойлы азаматтарды таңдап, оқытуға тырысқан армиясы, оқшау қалған Израильдің жаһандық экономикаға араласуға талпынысы деп, бірнеше жағдайды атап өткен. Тағы бір басты себебі – Израиль жан басына шаққанда зерттеу жұмыстарына көп қаржы жұмсайтын ел. Мысалы, 2013 жылы ғылыми-зерттеу жұмыстарына Британия ішкі жалпы өнімінің 1,6 % -ын бөлсе, АҚШ – 2,8, Германия – 2,9, Оңтүстік Корея 4,15 % -ын бөлген. Израильдің қорғаныс саласына жұмсайтын қаржысы елдің ішкі жалпы өніміне салмақ салып тұрғанына қарамастан, Израиль ішкі жалпы өнімінің 4,2 % -ын ғылыми-зерттеу жұмыстарына жұмсап отырған. Бұл бөлінген қаржы текке жұмсалмай, жақсы нәтижелерге жетуіне ықпал еткен. Қазір 250-ден аса әлемдік компания Израильде кәсіпорындарын ашқан.
Google, Facebook, Apple, Intel, Microsoft, IBM, Hewlett-Packard, Motorola, General Electric, Dell секілді компаниялардың Израильдегі ғылыми-зерттеу орталығы шетелдіктердің алғашқы, ең ірі немесе жалғыз орталығы саналады. Ғылыми-зерттеу және дамыту саласы қалыптастырған машық пен кәсіпкерлік ойлау жүйесін су шаруашылығына да енгізген. Бұл көп бұрғылап, көп су шығарып, көп құбыр тартып, суды қалағаныңызша пайдалана беріңіз дегенге саятын. Жаңа парадигма суды барынша тиімді пайдалануға ден қойып, бір тамшысын да ысырап қылмай, қайта өңдеуге тырысып отыр. Су тапшылығына ғылыми-инновациялық тұрғыдан қарап, су жөніндегі көзқарасты өзгерту үшін, әсіресе ауыл шаруашылығы, коммуналдық қызметтер, инфрақұрылым секілді консерватив индустрияларға көпке ой сала алатын кәсіпкерлер мен мәдениет қажет. Биотехнология мен телекоммуникацияны басып озып, фармацевти­ка өндірісінен кейін тұрған әлемдік су индустриясының жылдық сауда көлемі – 600 млрд доллар. Осы табыстың 75 % -ы коммуналдық қызметке қажет клапан, құбыр, су сорғы секілді заттарды сатудан, яғни « ескі » немесе « қарапайым » су саудасынан түседі.
Сауданың қалған 25 % -ы жоғары технология өнімдеріне, яғни келешекте көп қолданылатын тех­нология, су тұщыту, мембрана, рәсуа болған су мөлшерін азайту, тамшылатып суару, сүзу, су қауіпсіздігі, диспетчер байланысын орнатуға тиесілі. Израиль осы салалардың бәрін меңгерген. Үкімет қолдап отырған өнеркәсіп Буки Орен жаңа идеясын сатуға қосымша қолдау керегін түсінеді. Mekorot кәсіпорнын технология компаниясына айналдыру, сонымен бірге су экспортын арттыру сол идеяның бастамасы ғана болатын. Ореннің арманы асқақ еді. Ол Израильдің су шаруашылығы ірі және пайдалы экспорт өнімін өндіретін салаға айналарына сенгенімен, Үкімет қолдаса ғана жаһандық экспортқа шыға аларын білетін. Орен Қаржы министрлігіне қарайтын бюджет басқармасының бұрынғы басшысы Ори Йогевке хабарласады. Ори Йогевтің әкесі Давид Йогев ұзақ уақыт Ауыл шаруашылығы министрлігінің Су жоспарлау басқармасын басқарған, елде тазартылған қалдық суды қайта пайдалануды қолдап, іске асыруға атсалысқан. Су шаруашылығының қыр-сырына қанық отбасынан шыққан Ори Йогев Ореннің идеясын бірден түсініп, қолдау білдіреді. Алайда алда үлкен бір кедергі бар еді. Йогевтің Қаржы министрлігіндегі бұрынғы әріптестері Үкіметтің бизнеске араласуына түбегейлі қарсы болатын. Ал индустрия саласына көрсетілетін үкімет көмегін алу үшін осы министрліктің рұқсаты керек.
Қаржы министрлігіндегілер бизнес саласының әлеуеті жоғары болса, өз бетімен дами алады, үкімет бір салаға көмектессе, онда өзге салаларға да көмектесуі керек деп қысқа қайыратын. Неге медицинаға қажет құралдарды өндіру, аэроғарыш секілді салаларға көмектеспеске, бәлкім, Израиль үкіметі ұлттық ынтымақ мәдениетін қайта саралап, стартаптан бас тартып, бірнеше ірі компанияға ғана айрықша көңіл бөлуі керек шығар дейтін. Тіпті үкімет бұл идеяны талқыласа да, су шаруашылығына айрықша қолдау көрсетуге негіз жоқ еді. Йогев үкіметтің ойын өзгерту үшін су эксперты мүмкіндігіне қатысты көзқарасты өзгерту керек деп тұжырады. Су бизнесі өзге бизнес түрлеріне мүлдем ұқсамайтын. Орен мен Йогев, алдымен, премьер-ми­нистр кеңсесінің бұрынғы басшысы Илан Коэнді көндіреді. Содан кейін су тұщытатын IDE компаниясының бұрынғы басшысы Давид Уаксманға, өзге де беделді тұлғаларға идея маңызын түсіндіреді. Бұл топ үкіметті осы идеяға көңіл бөлуге, сонымен бірге жаһандық бәсекені, айрықша қолдауды қажет ететін жаңа саланың мүмкіндіктері мен әлеуетін сараптайтын тәуелсіз кеңесші жалдауға көндіреді. Іс барысы жөнге түсе бастайды. Зерттеушілер суға қатысты күрделі мәселелерді дәл қазір шешпесе, 2025 жылға қарай жер бетіндегі халықтың үштен біріне су жетпей, тапшылық болады деген болжам жасаған.
Бай елдер де, кедей елдер де бірдей зардап шегеді. Ал экспорттың әлеуеті зор, миллиардтаған табыс түсірері сөзсіз. Жаһандық су индустриясы орасан зор, бірақ бөлшектенген нарық екенін білген Израильдің Қаржы министрлігі таңданысын жасыра алмапты. Үкіметтен қолдау күткен өзге салаларға қарағанда, су индустриясының өзіндік ерекшелігі бар, яғни әлемде оған бәсекелес болатын алып корпорация жоқ. Алайда үкімет қолдамағанда, шетелдік ірі нарықта Израиль су компанияларын ешкім елемес еді. Сондықтан да Орен үкіметтен қолдау көрсетуді талап еткен. Бұл саланы дәл қазір қолға алмаса, өзге ел кірісіп, соңында осы зор мүмкіндіктен айырылып қаларын білген. Сәті түсіп, бұл мәселе Қаржы министрлігінде қаралып жатқанда, Үкімет жаңа қаржы министрін тағайындайды: жаңа министр үкіметтің су индустриясына үкімет қолдау көрсетуі керек деп жүрген бұрынғы Сауда министрі болатын. Осыдан кейін үкімет мемлекет қаржыландыратын, су индустриясымен айналысатын жаңа ұйым құруға рұқсат берген. Грекияда жүріп, су экспортына қолдау көрсетуді сұрап алғаш хат жазған Израиль Сауда министрлігінің қызметкері Одед Дистел бұрынғы ұстанымынан айнымаған. Жаңа құрылған мемлекеттік ұйым басшылығына Дистел тағайындалғаны да орынды болған еді.
Социалистік шаруашылық және капиталистік нәтиже Израильдегі су индустриясын ең бірінші қолға алғандар – бір топ социа­лист және коммунист еврейлер. Бір қызығы, Израильдегі тек экспортқа өнім шығаратын ірі кәсіпорындарды осы антикапиталистер құрған. Израиль жеріне өткен ғасырдың басында келген ерлер мен әйелдердің көбі туған жерінде ауыл шаруашылығымен айналыспаған. Тіпті бұрын айналысқан болса да, Израильде көрген ауыртпалығы қиын бол­ғаны сондай – жер өңдеу үшін бірігуге мәжбүр болған. Ұжымдасқандар жұмысты бірге атқарып, қауіпсіздікке де бірге жауап беріп, жалғыздық пен күйзелістен де құтылған, безгек сияқты ауруға шалдыға қалса, көмектесетін адам табылатынына сенімді болған. Ал сионизм мен социа­лизм оларды біріктіре түскен. Осыдан кейін еврейлер елінің өсіп-өркендеуіне серпін берген ұжымдық шаруашылық – кибуц шыққан. Бәрі бірге жұмыс істеген, меншік атаулы, тіпті киімге дейін ортақ болған. Арада ондаған жыл өтіп, бұрынғыдай емес, қиындық еңсеріліп, мем­лекет құрылған соң да, ұжымдық шаруашылықтар саны артқан. Әлі беки қоймаған ел шекарасын бойлай жалпы саны үш жүздей ұжымдық шаруашылық құрылған. Олар ұжымшар ғана емес, сонымен бірге елге төнген қауіпті күні бұрын ескертетін, террористік шабуылдан қорғайтын алғы шептегі күзет қызметін қоса атқарған.
Егін салып үйренген ұжымшарлардың көбі 1960 жылдардан бастап фабрика сала бастаған. Әуелде ұжымшар жұмысшылары фабрикада да жұмыс істеген. Фабрикадағылар сырттан жұмысшы жалдағысы келмей, үлгермей жатқан жұмысын көрші ұжымшардағыларға бөліп бергенімен, кейін жұмысшы да, тіпті менежер де жалдауға мәжбүр болған. Қарқынды даму кибуц сипатын өзгертіп, негізін қалаған буынның идеологиясын жұмсартып, заманға бейімдей бастаған. Кибуц фабрикаларының көбі өздері жақсы білетін, яғни ауыл шаруашылығына, әсіресе су мен суаруға қажет тауарлар шығарған. Уақыт өте кей фабрикалар ұжымшардан жаһандық деңгейдегі ірі компанияға айналған. Соның бірі Жоғары Галилеядағы ұжымшар – Амиад кибуці. Мемлекет құрылған жылдары Израильдегі егіс алқаптарының бәрінде су шлангісі бітеліп қала беретін. Аузына топырақ қатып, су көзін бітеп, егінге су жетпей қалатын. Соның кесірінен егістік қурап, ішінара немесе түгел күйіп кететін. Оған электр қуатының не химикаттың да қажеті жоқ. Eгіс даласында сынақтан өткен бұл өнертабыс өнімі осы кибуцте гидравлика сүзгісін шығаратын фабрика ашуға себеп болған. Сөйтіп, 1962 жылы Amiad Filtration Systems Ltd компаниясы құрылған ( қазір Amiad Water Systems Ltd деп аталады ).
Amiad – Лондон қор нарығында өзіндік орны бар, төрт жүзден аса адам жұмыс істейтін, өнімін 80 елге сатып отырған компания. Компания жақында көршілес Бейт-Зера кибуціндегі дәл осындай бизнес жүргізетін, басты бәсекелесі Arkal компаниясын сатып алған. Amiad ғылыми-зерттеу жұмыстарына жыл сайын миллондаған доллар жұмсайды. Ауылшаруашылық өнімдерін өндіреді, теңізде бұрғылау жұмысын жүргізеді, су тұщыту қондырғыларын, сауда кемелеріндегі баллас суын тазартатын сүзгі жасайды. Эврон кибуці шаруаларға аса қажет су бизнесін қалай бастағаны тіпті қызық. Израиль мен көрші мемлекеттер араз болатын, ал кибуцтер, егіс алқаптары негізінен осы жер дауы шиеленіскен шекара бойында орналасқан. Сондықтан егін суаруға қажет суды ашып-жабуға барған диқанды өзге елдің мергендері жиі атып тастайтын. Ал су көзін алыста отырып ашып-жабуға мүмкіндік туса, екі ел арасындағы қақтығыс пен шиеленіс егіс алқабын суаруға кедергі болмас еді. Эврон кибуці құрылғанына отыз жылға жуық уақыт өткенде, яғни 1965 жылы ауыл шаруашылығынан өзге салаға да бет бұра бастаған.
Кибуцтің бір мүшесі әлдебір өнертапқыштың есептегіш құралға жалғанған клапан ойлап тапқанын, ол клапан судың қажет мөлшері есептегіш құралдан өткен бойда электр қуатынсыз, гидравлика күшімен суды өз бетімен жабады екен дегенді естіп, кибуц басшыларын сол өнертабысты сатып алуға көндірген. Бұл өнертабыс өнімін, алдымен, біраз жыл жұмыс істейтіндей жетілдіріп, сол кездегі шағын компаниялардың бірі арқылы еврейдің « шүмек » ( berez ) және « өлшем » ( mad ) деген екі сөзінен құралған Bermad атауымен нарыққа шығарады. Bermad клапанының ерекшелігі – судың қажет мөлшерін ғана ағызып, ысырап қылмайтын. Ал онысы су тапшы аудандардағы шаруаларға айтарлықтай тиімді еді. Bermad қондырғысы әлемдік нарыққа 1970 жылы шыққан. Өнімге сұраныс артқан соң, Эврон кибуці мұнымен тоқтап қалмай, суаруға ка­жет құрал-жабдықтар түрін көбейтіп, коммуналдық қызметке және өрт сөндіру құралдарына қажет бұрандалар шығарған. Бұл өнімдерді әлемнің сексен елі сатып алады. Bermad компаниясында алты жүз жұмысшы істейді. Бұл компания Эврон кибуці мен оның серіктесі Саар кибуціне тиесілі. Қазір кибуц-фабрикалар түрлі салада кәсіп жүргізіп отыр. Дегенмен өндірісшілердің дені егіншілікке қатысы жоқ су саласында жұмыс істейді. Автомат су есептегіш шығаратын Arad компаниясы Далиа кибуцінде орналасқан.
Су шаруашылығы мен өзге салаларға да қажет аса сапалы металл арматура сататын ARI компаниясы Кфар Харув кибуцінде құрылған. Кфар Блум кибуціндегі Galcon компаниясы үй мен саябақтағы газонды суаруға қажет арзан технология жасап шығарады. Мааган Майкл кибуці қымбат және құс саңғырығынан тотығып кететін металл астаудың орнына пластик астау жасайтын Plasson компаниясын құрған. Бірақ бұл компания кейін басқа салаға бет бұрып, қазір онда 12 мыңнан астам адам жұмыс істейді. Су шаятын қос түймесі бар унитаз бен пластиктен жасалған су құбырына қажет бөлшектер шығарады. Су шаруашылығының әр саласына маманданған компаниялар Кибуцтер құрған компаниялардан бөлек үкімет құрған TAHAL ( су инфрақұрылымын жүргізеді ) және IDE ( су тұщытатын қондырғы шығарады ) деген екі компания да уақыт өте жылына жүздеген миллион доллар табыс табатын әлемдік компанияға айналған ( бұл екі компания туралы осы кітаптың басқа бөлімінде толық жазылған ). Ұлттық су шаруашылығы кәсіпорны Mekorot әлі күнге мемлекет меншігінде болғанымен, өзгелерін айтпағанда, Кипрде су тұщытатын қондырғылар орнатып, Мексикада су ресурсын қалпына келтірумен айналысып, халықаралық нарықта біршама танымал болған.
Дегенмен, Буки Ореннің сөзінше, Израиль су индустриясында 2 миллиардқа жуық капиталын инвестицияға салған екі жүзге жуық жас компания « Әрі қарай не істейміз? » деген мәселені қайта-қайта көтеріп отыр. Бұған қарап, елде ай сайын жаңа технологияға сүйенген су компаниялары құрыла ма деген ой келеді. Олардың кейбірі – су мәселесін талқылаумен ғана шектелетін, ал шын мәнінде қаржы құюға лайық идеясы жоқ компаниялар. Тағы бірінің идеясы инвесторларды қызықтырып, олар капитал құйғанымен, Израиль шекарасынан ұзап шыға алмай отыр. Енді бірі ертеректе құрылған Netafim, Plasson, Bermad компаниялары секілді жаһандық компанияға айналуы әбден мүмкін. Израильдің стартап мәдениеті әуелі жоғары технология саласында басталып, кейін энергети­ка, жарнама, тоқыма секілді қарапайым технологияға сүйенетін дәстүрлі салаларға ауысқан, енді қазір су шаруашылығына көшкен. Су асүй мен душқа келіп тұруға тиіс сұйық нәрсе ғана емес, су дегеніміз – азық-түлік өндіруге қажет, үй мен өндіріске энергия беретін, қала көшелеріндегі арық бойымен ағып жатқан тіршілік нәрі. Суды пайдалану және жеткізуге қатысты мәселенің бәрін көбіне су мен энергияны үнемдей отырып шешуге шақыратын стартаптар жетіп артылады.
Әскери борышын өтеп жүрген бір өнертапқыш лазер технологиясын көріп, Жеймс Бонд туралы фильмдердің біріндегі құрылғыға ұқсайтын Atlantium қондырғысын ойлап тапқан. Лазерді Израильдегі медицина компаниялары да қолданады. Лазер эпиляциясын ойлап таптық. Біз лазерді армияда да қолданамыз. Ал Atlantium жоқтан бар жасап отыр. Бұл компанияны құрған кәсіпкерлер қай салада қандай кемшілік барын анықтап, сол кемшілікті бизнеске айналдырудың жолын іздеген ». Осы орайда азық-түлік пен сусын саласында ұтымды әдістер пайдаланған. Азық-түлік пен сусын өнеркәсібіне қажет суды тазартып отыру керек, ал ол арзан емес. Көп энергия жұмсалуы мүмкін. Энергияны көп пайдалану қоршаған ортаға зиян әрі компанияның табысын кемітеді. Atlantium компаниясы тот баспайтын болаттан кварц құбыр жасайды. Лазер орнына ультракүлгін лампалар қолданылғанымен, құбыр құрылымы бұрынғыдай қалған. Кварц ультракүлгін сәуле толқынының ұзындығын бойлай судағы микробқа жарық түсіріп тұрады. Сәлден кейін микробтар залалсыздандырылып, су тазарады. Суды әрдайым хлормен тазартатындықтан, химикат қалдығы азықтүлікке сіңіп не зауыттан шығатын қалдық суға араласып кетуі мүмкін. Ал Atlantium қондырғысына хлор пайдаланылмайды, сондықтан химиялық қоспалардан ада. Бұл энергияны үнемдеп қана қоймайды, сонымен қатар химикатсыз әдіс қоршаған ортаға аса зиян келтірмейді.
Қазір Atlantium компаниясының кварц пен металл құбырларын 150-ден астам елдің азық-түлік пен сусын зауыттары қолданады. Chobani, Danone сияқты компаниялар йогурт пен сүт өніміне қажет суды осы құбырмен пастерлеп, электр қуатын 97 % үнемдеп отыр. Сонымен ка­тар Atlantium цилиндрін Coca-Cola, Pepsi, Schweppes, Corona, Carlsberg, Nestle, Unilever секілді т.б. Кейінгі жылдары Atlantium өнімдері фармацевтика компаниялары, электр станциялары, аквамәдениет пен муниципалдық су арналарында пайдаланыла бастаған. Ерекше мемлекеттік-жекеменшік серіктестік Израиль су индустриясына еңбегі сіңген тұлғалар арасында бір адамды ерекше атап өту керек. Ол өзін әлі су маманымын деп санамайды, бірақ қарапайым « сантехник » те емес. Израильдік табысты технологтардың бірі Әмір Пелег өзінің деректер талдау компаниясын 2008 жылы Microsoft компаниясына сатқан. Содан соң жаңа мүмкіндік көзін іздеп, Еуропадағы су индустриясы көрмелерін аралайды. Қай көрмеге барса да, құбыр мен су жабдықтарын көреді, алайда осы салаға арналған бағдарлама жасақтамасын таппайды. Осы салада бір биз­нес бастауға боларын күні бұрын сездім ». Израиль халқы жайсыз климат жағдайында өмір сүріп, су тапшылығын көп көргендіктен, су мәселесіне айрықша көңіл бөледі.
Пелег осы бір шикі идеясын технология мен қаржы индустриясы саласында жүрген достарына айтқанда, бәрі бір ауыздан бұл идея іске асуы мүмкін емес деген пікір айтады. Су индустриясындағы стартаптардан табыс табуға және оларды сатуға көп уақыт керек. Жоғары технология саласына қарағанда әлдеқайда ұзақ күтуге тура келеді » дейді Пелег. Десе де Пелег алған бетінен қайтпайды. Әлемдегі муниципалдық су құбырларындағы тесіктен аққан су ысырап болып, қанша энергия текке кетіп жатқанын түсінген Пелег, өзі айтқандай, « жоғары техноло­гия сантехнигі » болуға ұмтылады. Пелег су кәсіпорындары берген бұрынғы және қазіргі деректерді салыстырып, құбыр астындағы жердің ылғалдануынан немесе құбыр жарылған соң ғана тесігінен су ағып жатқанын анықтайтын дәстүрлі әдісті қош көрмей, ақауды бірнеше апта бұрын табуға болатын математикалық формула құрастырған. Өзі құрған компанияны TaKaDu деп атағаны да тегін емес секілді: бір қарағанда, мәні терең сияқты көрінгенмен, ешқандай мағынасы жоқ. TaKaDu компаниясының негізгі идеясы – белгілі бір аудандағы тұтынылған су көлемі, құбыр қандай жағдайда, температурада жарылуы мүмкін деген секілді коммуналдық қызмет көрсететін компаниялар ұсынатын мыңдаған деректі сараптап, бәріне тиімді шешім қабылдау.
Сауда-саттық жасағанда өзгеріс барын байқап, несие картасын алаяқтар пайдаланғанын анықтағандай, TaKaDu компаниясы да қолда бар деректерге, өзгерген көрсеткіштерге сүйеніп, құбырда ақау бар-жоғын, қай жері тесіліп, қай тұста су кетіп жатқанын анықтайды. Бұл әдіс коммуналдық қызмет көрсететін компаниялар тесілген жерді дәл анықтап, көше бойлай қаза бермей, ақау бар жерді ғана қазып, шығынын азайтуға сеп болады. TaKaDu компаниясының алғашқы тұтынушысы, Иерусалимдегі Hagihon су жеткізу компаниясы – елдегі ірі кәсіпорындардың бірі. Бұл мекеме бизнесін енді ғана жүргізе бастаған TaKaDu компаниясының эксперимент жасауына келісім берген. Қазірге дейін тұтынушысы болып келе жатқан Иерусалим қаласының бастапқыда көрген пайдасы TaKaDu компаниясы көрген пайданың қасында түк емес. Hagihon инженерлері коммуналдық қызметке ыңғайлы әрі тиімді өнім шығару үшін нендей өзгеріс енгізіп, қай бағытта жетілдіру керегін айтып, үнемі кеңес беріп отырған. Ал TaKaDu компаниясы ұсыныстарды ескеріп, бағдарлама жасақтамасы мен интерфейсіне өзгеріс енгізген. Hagihon кеңес бердім деп TaKaDu компаниясынан не ақша, не жеңілдік сұрамаған. Израиль су индустриясындағы бір компанияның болса да дамуына үлес қосқанына разы болған.
Hagihon-ның бас директоры Зоһар Йинон мемлекеттік-жекеменшік серіктестіктің жаңа түрі туралы былай дейді: « Hagihon смарт технологияның соңғы жетістігін өз қызметіне қолданады, ал біз кәсібін енді бастаған кәсіпкерді қолдап, жаңашыл идея мен оны енгізу аралығындағы күрделі кезең – « Ажал аңғарынан » өтіп кетуіне көмектесеміз ». TaKaDu жүйесін Израильдегі басқа қалалар мен Англия, Испания, Португалия, Аустралия секілді т.б. Бұл елдердегі коммуналдық қызмет көрсететін компаниялар бағдарлама жасақтамасын құбыр тесігін анықтауға ғана қолданып отырған жоқ. Жүйедегі болжау қызметінің арқасында қоммуналдық қызмет көрсететін мекеме менежерлері қай уақытта тұрғындар суды көп тұтынатынын біліп, су жеткізу жұмысын тиімді жоспарлайды. Hagihon мекемесі HydroSpin компаниясының да өнертабысын сынақтан өткізуге көмектескен. Гидроэлектр энергиясы дегеніміз – әдетте сарқырама мен ірі өзен суынан өндірілетін таза энергия. TaKaDu алго­ритмі мен Atlantium кварцындағы жарық импульсіндей емес, HydroSpin компаниясының тым кішкентай әрі қарапайым өнертабысын алғаш көрген адам бірден « Мұндайды кім ойлаған? » деуі мүмкін. HydroSpin қарапайым су құбырындағы Судан энергия алады. Құбырдан аққан су кішкентай дөңгелекті айналдырады. Бұл дөңгелек дәл өзен суынан электр қуатын өндіргендей жұмыс істейді, тек қуат көлемінде айырмашылық бар. HydroSpin генераторы – нарық қажетін өтеп отырған өнім.
Бұл ком­пания қазір су мөлшері мен сапасын ұдайы бақылап отыратын су жүйесін әзірлеп жатыр. Дегеніне жету үшін бастапқы су көзіндегі бақылау бекетіне, сонымен қатар су құбырына есептеуіштер, тексеруші құралдар қоюға көңіл бөліп отыр. Деректер қоры артқан сайын су сапасы да жақсарып, тазара түседі. Арнайы жабдық деректі тексеріп, сараптау орталығына жолдайды. Муниципалитеттер есептейтін, тіркейтін, ақпарат жіберетін қондырғыларын қоректендіруге электр желілерін немесе қуаты ұзаққа жететін батареяларды пайдаланып отыр. Алайда осы қоректендіруші көздердің қай-қайсының да бір кемшілігі бар. Электр желісі энергияны дәстүрлі көздерден алады. Оны неғұрлым жиі пайдаланған сайын шығыны да, қоршаған ортаға тигізер зияны да көп болады. Батарея ұзаққа шыдағанымен, бір күні күйіп кетері анық, мұндайда батарея ауыстыру үшін құбыр тартылған көше бойы қазылып, қосымша шығындалуға тура келеді. Шағын су электр станциясы бұл екі мәселені де шешуде сарқылмайтын энергия көзі болып отыр. HydroSpin құбыр ақауын дәл табатын құрылғыдан бөлек, Израильдің су ресурсын тиімді пайдалану саласында жетістікке жетуіне септескен тағы бір жаңалық енгізген. Оны Израиль Бас ғылыми қызметкер кеңсесінің бизнес-инкубатор бағдарламасы қаржыландырған. Бас ғылыми қызметкер кеңсесі – үкіметтің өнеркәсіп саясатына араласуына ықпал еткен бағдарлама.
Бұл кеңсе Израильдің Экономика министрлігіне қарайды. Ал бұл министрлік бір кезде Сауда, индустрия және еңбек министрлігі деп аталған. Бизнес-инкубатор бағдарламасы 1991 жылы Израильге Совет Одағынан жоғары білімді еврейлер келіп, жұмыс іздей бастағанда ашылған. Қоныс аударған профессорлар мен ғылыми қызметкерлерге жұмыс тауып беру керек болатын. Үкімет идеяларды жүзеге асыратын және құрылған компаниялардың дамуына көмектесетін тиімді механизм құрған. Қайда инвестиция құярын білмеген Израиль үкіметі компаниялардан идея күткен. Бизнес-инкубатор дегеніміз – Бас ғылыми қызметкер кеңсесімен серіктес және одан қаржы алатын компания. Бизнес-инкубатор кәсіпкерлерді бағыттау және бұрынғы әлеуетті стратегиялық серіктестерімен жақсы қарым-қатынас орната білу тәжірибесі сарапқа салынып, зертханасы мен кеңсесінің бар-жоғы ескеріліп, конкурс арқылы таңдалып алынады. Қаржы жағдайы тұрақты компания немесе жеке кәсіпкер конкурстан өтіп, бизнес-инкубатор атанған соң, әрі қарай венчур капиталын алуға лайық қызық идеяларды саралайды. Бизнес-инкубатор инвестиция құюға тұрады деген көп идея арасынан үздігін анықтап, оны Бас ғылыми қызметкер кеңсесіне жолдайды. Бұдан кейін Бас ғылыми қызметкер кеңсесі тәуелсіз сарапшы жалдап, үміткер идеясын іске асыруға, сондай-ақ табысты компанияға негіз болатын-болмайтынын анықтап, қорытындысын жариялайды.
Сонымен қатар бізден алған қаржыны да, өз қаржысын да жұмсайды, сондықтан бізге инвестиция құюға лайық идеяларды ғана әкеледі. Бәрін қолдауға тырысамыз ». Бизнес-инкубаторға үміткер болған кәсіпкерлердің 75 % -ынан астамы Бас ғылыми қызметкер кеңсесінен қаржы алған. Іріктеудің екі кезеңінен де өткен кәсіпкер екі жыл бойы Бас ғылыми қызметкер кеңсесінен кемінде 500 мың доллар инвестиция не ғылыми зерттеу жұмысына жұмсалар шығынның 85 % -ын алады. Бизнес-инкубатор тіркелген қосымша шығындарды да өтеуге міндетті, сондай-ақ ғылыми зерттеу бюджетін тағы 15 % көбейте алады. Субсидия үшінші жылы да берілуі мүмкін, бірақ одан кейін кәсіпкер мен инкубатор сол өнертабысын айналымға шығаруы керек, әйтпесе идея ескіріп қалады. Кәсіпкер өнімін немесе қызметін сата бастағанда, Израиль үкіметі тікелей берілген грант өтемі толық қайтарылып біткенше 3 пайыз роял­ти алып отырады. Әкімшілік бұдан басқа алым немесе түскен пайдадан қандай да бір үлес алмайды. Бизнес-инкубатор мен кәсіпкер арасындағы бағдарламаға мемлекеттік компаниялар қатыспайды. Бас ғылыми қызметкер кеңсесінің бизнес-инкубатор бағдарламасы сияқты Mekorot кәсіпорнының да WaTech деген бизнесті дамытуға байланысты концепциясы бар. Бұл концепция атауы Water Technology, яғни « су технологиясы » деген сөзден шыққан.
WaTech – Mekorot кәсіпорнын жоғары деңгейге көтерген Буки Ореннің кәсіпкерлерге көмек беру идеясынан туған концепция. Дәл Орен ойлағандай, бағдарламаға сәйкес, Mekorot шамамен отызға жуық стартапты ішінара қаржыландырып, сынақтан өткізген. Әу баста Орен стартаптарды Mekorot ұлттық су шаруашылығы кәсіпорнында қолданамыз деген еді. Сол сөзін ұстанып, жаңа өнертабыстарды өзі бірінші болып сатып алған. Mekorot кәсіпорнындағы инженерлерге WaTech таңдаған, ісін жаңа ғана бастаған компанияларға өнімін барынша тиімді пайдалануға көмектесу міндеті жүктелген. Соның бірі – MemТесһ компаниясы. Бұл компанияны Израиль техно­логия университетінің екі ардагер оқытушысы құрған. Химик-инженер, профессор Рафи Семиат пен органик-химик Моррис Эйсен су тазартуға пайдаланылған мембраналар суды өзіне сіңірмей, керісінше, кейін серпіп отыратынын байқаған. Мембрананың жаңа құрылымын ойлап тапқан екі ғалым енді электр энергиясын әлдеқайда көп үнемдеуге болатынын, себебі суды осы мембранадан өткізіп тазарту әлдеқайда оңай екенін анықтайды. Кей ғалымдар қалдық суды осы жаңа мембранамен тазартса, шығын азаятынын айтып, мұның озық тәсіл болатынын болжап отыр. Mekorot жас компания өткізер сынақтарға қаржы бөліп қана отырған жоқ, компанияның аға инженерлері осы процесті оңтайландыру жолын іздеуге кіріскен.
Mekorot MemTech компаниясының осы өнімді сатқаннан түскен табысынан аз ғана роялти алып отырған, бірақ WaTech бағдарламасының басшысы Иосси Якоби: « Mekorot мұны ақша табу үшін істеген жоқ. Біз мұны озық технологияға қол жеткізу үшін істедік, жыл сайын энергияны тиімді тұтынуды үйреніп келеміз, ал жұмысымыз оңтайланып жатыр. Бұлардың кейбірін өзіміздің инженерлер жасады, кейбірін біз қаржыландырған өнертапқыштар жасады » дейді. Көрмеге Израиль су индустриясында қызмет көрсетіп келе жатқан екі жүзден аса компанияның жетістігін көруге 92 елден 250 ресми делегат келген. Аталған компаниялардың көпшілігі бірнеше жыл бұрын ғана құрылған, кейбірі тіпті өнімін сатып үлгермеген. Дистел, Орен секілді мамандар елдегі су эксперты индустриясын дамыту жөнінде ойлана бастағанда, Израильдің су эксперты 700 млн доллар шамасында болатын. Қазір – 2,2 млрд доллар, алайда үнемі тың идеяларды енгізуге жаны құштар Орен су экспортын 10 млрд долларға жеткізуге болады, «... жетсе, Израильге де, бүкіл әлемге де жақсы болар еді » дейді ол. Дистел байсалды көрінеді, алайда ол – оптимист. Су индустриясындағы жаңа технология кәсіпорындарды, муниципалитеттер мен ауыл шаруашылығын өзгертті. Израиль технологиясы бұл салалардың қай-қайсында да оқ бойы озық тұр ».
Ореннің идеясын үкіметке жеткізуші, үкімет мүшелерін Дистел басқарған су шаруашылығы бөлімін құруға көндірген бұрынғы шенеунік Илан Коэн бұл мәселеге тарихи, философиялық тұрғыдан қарайды. Ғасырлар бойы қудаланып, сол қалыптасқан дәстүрді ұмыттық, бірақ жерімізге оралған соң, ұмытылған құндылықтар қайта жаңғырып жатқандай. Жас мемлекет болған соң жаңа өнеркәсіп салаларын қалыптастыруымыз керек еді, бірақ оқшауланған мем­лекет болғандықтан, тапқыр болуға тура келді. Әйтпесе күн көре алмас едік, – дейді Коэн. Біз енді су кластеріміз. Суға байланысты қандай мәселенің де шешімі Израильден табылатынын бүкіл әлем біледі ». ИЗРАИЛЬ, ИОРДАНИЯ, ПАЛЕСТИНА: АЙМАҚТАҒЫ СУ МӘСЕЛЕСІНІҢ ШЕШІМІН ІЗДЕУ Көршің судан тарығып отырғаны жақсы емес. Профессор Эйлон Адар Араб-Израиль дауы ешқашан толастамайтын конфликт іспетті. Израиль көршілерінің суға сұранысы артып келеді, ал бұл жағдай аймақтың даму барысын өзгертуі мүмкін. Су ұзақ уақыт Израиль мен осы аймақ елдерінің ынтымақтасып, байланыс орнатуына жанама себеп болып келген. Таяу Шығыста суға сұраныс өскен сайын бәріне ортақ мәселе аймақтағы елдерді біріктіре түскен. Иордания мен Палестина да Израиль су айрығынан су алып отыр. Су мен өзен мәселесі бойынша үшеуінің күйі бірдей.
Сондықтан үшеуі – бұл мәселеде ортақ шешімге келуге тырысатын айнымас серіктестер. Аймақтағы климаты мен жер бедері бірдей, бірақ басқа су жүйесін пайдаланатын елдердің көбі судан таршылық көріп отыр. Олар жыл са­йын өсіп жатқан халық саны, басқару саласындағы жүйесіздік, мұқият жоспарламау және жауын-шашын мөлшерінің кемуі салдарынан жақын арада судан қатты таршылық көруі әбден мүмкін. Ал бұл мәселені шешудің бірден-бір жолы – Израильмен ынтымақтасу. Осы кітапта баяндалғандай, Израильде қыруар шаруа атқарылды, нәтижесінде қазір су саласында көшбасшыға айналып отыр. Ондаған жыл жүйелі құрылған жоспармен жүріп, маңдай терін төгіп еңбек еткен Израильдің әр азаматы барлық талапқа сай таза су ішіп отыр. Бір ғана шарт бар: әр адам ішкен суының ақысын төлеуге тиіс. Бұл ел су заңын әбден жетілдіріп, содан пайда көріп отыр. Елде су саласындағы мәселені тиімді шешетін жоғары білікті мамандар да, кәсіпорын басшылары да бар. Израиль профессорлары, ғалымдар мен кәсіпкерлер енгізген технология жетістігімен елдегі су қауіпсіздігі қамтамасыз етілген. Тіпті Иордания мен Палестинаға суды ішкі нарықтағыдан да төмен бағамен сатып отыр. Алайда көршілес араб елдеріндегі орта тапты сумен толық қамтуға көп қаржы керек.
Израиль тіпті су ғана емес, кәсіби даярлық, технология, техника жағынан да көмектесуге әзір. Мұндағы әлемдік деңгейде білім беретін жоғары оқу орындары осы аймақтағы су саласын зерттейтін профессорлар мен аспиранттардың қара шаңырағына айналуы мүмкін. Кейбірі дәл қазір Израильде оқып жүр, бірақ бұдан да көп қауым оқығаны жөн, тіпті оқуға тиіс. Израильдің су сапасын жақсартуға, өз кезегінде, Палестина да үлес қоса алады. Палестинаның Батыс жағалаудағы ірі қалалары Иудей жоталары мен Самариядағы тау бөктерінде орналасқан. Ондағы үйлер мен кәсіпорындардан шыққан қалдық су төмен жақтағы өзенге құйып, көп ұзамай Израиль аумағына енеді. Лас судың зияны көп, сондықтан оны бастапқы шыққан жерінде тазартып отырған жөн. Газадағы палестиналықтар да күн сайын Жерорта теңізіне өте көп қалдық су ағызып жібереді, салдарынан Израиль жағалауындағы жоғары технологиялы су тұщыту қондырғылары ластанып, бүлінеді. Израиль мен Батыс жағалаудағы палестиналықтардың ғана суайрығы ортақ емес, сонымен қатар Иордания мен Израиль Иордан өзені мен Өлі теңізді қатар пайдаланып отыр. Израиль Иордания мен Палестинаның көмегінсіз-ақ өз елін сумен қамти алады десек те, су көздерін қорғау үшін осы үш ел ынтымақтасуға тиіс.
Бұл елдердің су саласына қатысты келісімін нығайта түсуге себеп болар тағы бір жағдай бар. Дәл қазір саяси жолмен келісімге келу іске алғысыз көрінгенімен, үнемі осылай болмайды ғой. Су ресурсы жөніндегі диалог өзге салаларға қатысты дауларды да реттеуге, өзара сенімді жақсартуға мықты құрал бола алады. Бұл елдер қарым-қатынасы жақсарғанына су мәселесі айтарлықтай ықпал етеді деп нық сеніммен айтуға болады. Тіпті араб-израиль дауын бір келіссөзбен шеше салу мүмкін емес десек те, барынша көп нәрсені қамтып, халықтың жағдайын жақсартуға ұмтылу маңызды болып қала бермек. Көбіне дау ұзаққа созылып, шешімін таппаса, тараптардың ұстанымы күшейіп, шешу де қиындай түсері белгілі. Палестиналықтармен арадағы су дауына уақыт керісінше әсер еткен. Уақыт өте әсіресе Израильде тех­нология дамыған сайын қазіргі шекараны нақты белгілеу, босқындар, Иерусалимнің қауіпсіздігі мен мәртебесі сияқты бір кезде шешілместей көрінген мәселелер шешімін таба бастаған. Израиль жерін кеңейтіп, қазір қалалар бой көтеріп, автожолдар салынып жатқан елдімекендерге босқындарды қайтара алмаса да, жаңа су көзін таба алатынын көрсетіп отыр. Израиль суға деген көзқарасын өзгертті, демек, палестиналықтар да өзгерте алады, ал Израильмен серіктес болса, бұл процесс тез арада іске асар еді.
Палестинадағы су мәселесін шешуге көптен бері атсалысып жүрген израильдік сарапшылардың бірі Израиль өз жұртын сумен толық қамтып отырғанының өзі Израильмен көрші мемлекеттердегі, соның ішінде Израильді әлі де мойындағысы келмейтін мемлекеттердегі тыныштықты сақтап отыр дейді. Бірақ көрер көзге одан да басқа нәрсе бар ғой. Палестиналықтар – біздің көршіміз, олар бізде кәсіби даярлықтан өтіп, озық технология тілін меңгеріп қана отырған жоқ, сонымен бірге су шаруашылығына қатысты көп нәрсені үйреніп отыр ». Тал палестиналықтар суы мол Израильге жақын екенін, осы жақындығынан « айтарлықтай пайда көріп отырғанын » меңзеп отыр. Газада не Батыс жағалауда болсын, мейлі, Израильдің қазіргідей су қоры барда, олар ешқандай қуаңшылықтан да, су тапшылығынан да қорықпай, ертеңіне сенімді отырады ». Израиль қолындағы су 1967 жылғы Алты күндік соғыстан кейін Израиль Батыс жағалауды алды. Бұрын палестиналықтар осы аймақтағы жерасты суын пайдаланып келген, алайда соғыстан кейін бәрі өзгерді. Израильдіктер енді ғана басып алған жерін барлай бастағанда, әсіресе Батыс жағалауда Израильдің бұрынғы су жеткізу жүйесіне ұқсайтын жүйе барын байқаған. Батыс жағалау Израиль мемлекеті құрылмай тұрып аймақтар мен елдімекендерге бөлінген.
Бір ауданнан шыққан су ауыл шаруашылығына, экономикасы мен күнделікті тұрмысына су жетпей жатқан екінші ауданға берілмейтін. Батыс жағалауға 1948-1967 жылдары, Израиль басып алғанға дейін билік жүргізген Иордания жүздеген су ұңғымасын қазған, бірақ құбыры жіңішке, сорғышы әлсіз болғандықтан, суға жарымаған. Болмашы ғана су шығатын, оның өзі ұңғымаға жақын жердегі егіс алқаптарының қажетінен аспайтын. Әуелден бас жоспары нашар ойластырылған, құбырлары жіңішке Батыс жағалаудағы су жеткізу жүйесі 1967 жылдың өзінде тым қарабайыр көрінетін. Су сапасы жыл маусымына, су көзіне қарай өзгере беретін және ластанған су кесірінен ішуге жарамай қалатын. Судың аз не көп болуы да жыл маусымына байланысты еді. Кейбірі екі мың жыл бұрын, Рим дәуірінде салынған гравитациялық су құбырларымен қала мен елдімекендерге су жеткізген. Көп үйдің ауласында қыста жаңбыр суын толтырып алып, келер жылы тұтынамыз деп сақтап қоятын көлемі әртүрлі цистерналар тұрған. Үйге немесе шағын террасадағы жер теліміне жақын жердегі су көзінен ежелгі замандағыдай су тола қыш құмыраны төбесіне қойып немесе қолмен тасыған. Жалпы, Батыс жағалауда 600 мың адам тұратын, осынша халықтың 10 % -ы ғана заманауи су құбыры жүйесіне қосылған.
Израиль өз жеріндегідей тәртіп енгізіп, Батыс жағалаудағы жаңа қазылған су ұңғымаларын баршаға ортақ меншік деп жариялайды, алайда негізгі су көздері бұрынғы иесінде қалған. Кейбіреулер Израиль Палестинадағы су құбырының бір бөлігін өз жүйесіне қосып алғысы келгендіктен, осылай істеген деп жүр, алайда мұның бәрін палестиналықтардың игілігі үшін жасаған еді. Қазір Батыс жағалаудағы 2,4 миллион палестиналықтың ( 1967 жылғыдан 400 % көп ) 96 % -ына жуығының үйіне су құбыры тартылған. Су сапасы жоғары, өйткені негізгі бөлігі Израиль су жүйесінен келеді. А.Тал палестиналықтармен академиялық және кәсіби деңгейде бірге жұмыс істеген, тәжірибесі мол адам ретінде түйгенін айтып отыр. Ол тіпті Израиль парламенті Кнессеттің кейінгі сайлауында Палестина үкіметін құруды қолдайтын партия мүшесі ретінде сайлауға түскен. Саясат па, прагматизм бе? Израиль мен палестиналықтар арасындағы су мәселесін шешуге кедергі болып отырған басты жағдай – Палестина әкімшілігі палестиналықтарды толық сумен қамту үшін Израильмен бірге оңтайлы шешімге келудің орнына, көп жыл өткен соң, суды Израильге қарсы саяси талаптарды күшейтетін құрал ретінде пайдаланамыз деп шешкені. Палестина әкімшілігі – Батыс жағалау мен Газадағы палестиналықтардың ресми басқарушы органы, алайда 2007 жылдан бері Газа секторына Палестина әкімшілігінің бәсекелесі ХАМАС ұйымы билігін жүргізіп отыр.
Кейінгі кезде палестиналықтар су ресурсын неге саяси мақсатқа пайдалана бастағанын дәл осы өзара қырқысына қарап түсінуге болады. Бұл ұйым Палестинаның ішкі саясатына да ықпал етіп, екі жаққа да тиімді сая­сат жүргізіп отырған әкімшілікті халыққа Израильмен текетірескенге дайын секілді көрсетіп, соған итермелеп отыр. Палестина әкімшілігі 2008 жылдан бері су саласында Израильмен ынтымақтаспайтынын мәлімдеп, бұл ұстанымы 2010 жылға қарай тіпті беки түскен. Палестина әкімшілігінің ресми мәлімдемесінде саяси бәсеке жайлы бір ауыз сөз жоқ. Израиль мен Палестина әкімшілігі 2008 жылға дейін Батыс жағалауда палестиналықтар мен израильдіктердің мүддесі үшін ынтымақтасып келсе, енді Палестина әкімшілігі осы аймақ тұрғындарына қандай да бір пайдасы тиетін су жүйесі мен кәрізге қатысты кез келген жоба статус-куомен заңдастырылады деп мәлімдеген. Палестина әкімшілігі құрылған 1995 жылдан бастап Израиль Батыс жағалаудағы палестиналықтардың кез келген жаңа су жобасына вето қоя алатынын, сондай-ақ бұлардың жобасына палестиналықтар да вето қоя алатынын мәлімдеп, Палестина әкімшілігімен келісімге келген. Сөйтіп, Израиль мен Палестина әкімшілігі су жобалары жөнінде бір-бірімен үнсіз келіскен болатын. Алайда бұл келісім кейінгі жылдарда Палестина әкімшілігі ұстанған саясат нәтижесінде бұзылып отыр. Палестина әкімшілігі ұстанған су саясатының түпкі мақсаты – адамға аса қажет су ресурсын сылтауратып Израильдің беделіне нұқсан келтіру.
Ал бұл әрекеті Батыс жағалаудағы су жүйесінен гөрі палестиналықтардың өзіне көбірек зиян тигізеді. Бұған Батыс жағалауда таяуда салынған Рауаби қаласын Израиль қарауындағы су желісіне қосу ісін ұзақ уақыт шегеріп келгенін мысалға алуға болады. Рауаби – Палестина бизнес магнаты Башар Масри салдырған, Батыс жағалауда бой көтерген тұңғыш қала. Масри өзі жобалап, өз меншігіндегі жерге салып жатқан орта тапқа арналған қала кезең-кезеңімен іске асып, құрылыс аяқталуға таяғанда қалада 30 мыңдай адам тұрып жатуы керек болған. Бірнеше жылдан кейін қала толық салынып біткенде, тұрғын саны 150 мыңға жетеді деп болжаған. Рауаби қазірдің өзінде Батыс жағалаудағы жұмыс көзіне айналып отыр, сонымен қатар жекеменшік секторлар мыңдаған палестиналыққа жұмыс тауып беруге қауқарлы. Сөйтіп, Рауаби, негізінен, шетелдік донорлар қаржыландыратын мемлекеттік жұмыс орындары басым Палестина экономикасын алға сүйрейтін қала болмақ. Дегенмен Масридің жобасы Израиль мен Палестина арасындағы саяси қақтығыс пен Израиль екі тарап та бұрын келісілген хаттамаға сай әрекет етіп, Рауабиді су желісіне қосу мәселесін талқылауды талап еткені салдарынан тоқтап тұр. Ал Палестина әкімшілігі күн тәртібінде Израиль мен Батыс жағалауға қатысты қандай да бір мәселе болса, кездесуден үзілді-кесілді бас тартатынын мәлімдеген.
Текетірес өршіген сайын, Масри құрылысын аяқтай алмай қиналған. Құрылыс жұмыстары баяулап, жобаланған жаңа үйлер бой көтермейтін болды. Рауабиге су құбыры тартылмай, үйлер жаңа иесіне сатылмай жа­тып жоба шығыны тым көп болып кеткеніне Масри алаңдай бастаған. Масри Израиль бұқаралық ақпарат құралдарына шығып, жағдайды ашық айтып, толық баяндағанда мәселе сәл де болса шешілгендей бол­ған. Осыдан кейін Рауаби оқиғасы хаттамада бекітілгенді берік сақтап, орта тап израильдіктерден айырмасы жоқ қарапайым палестиналықтарға көмектесуге ұмтылған бюрократия символы ретінде Израиль жадында қалған. Көбі қарапайым әкімшілік мәселе деп қараған Рауабиді су желісіне қосу ісі ұзаққа созылып, ақыры, арада бір жылдан аса уақыт өткенде, 2015 жылғы ақпанда Израиль премьер-министрі Бенжамин Нетаняхудің бұйрығымен су жүйесіне қосылды. Палестина әкімшілігі бұл істе философиялық және саяси тұрғыдан кішігірім жеңіске жетсе, кей халықаралық медиа Израильдің беделін түсіріп, жүздеген палестиналық отбасы жаңа үйіне көше алмай қалғанын, құрылыс компанияларының қаржысын үнемдеу үшін палестиналық құрылысшыларды жұмыстан шығарғанын, ал Масридің компаниясына банкрот қаупі төнгенін жариялаған. Бұлыңғыр саяси стратегиядан қарапайым палестиналықтар жапа шекті.
Палестинадағы су мамандарының көбі осы бір саяси науқанға, яғни Палестина әкімшілігі су мәселесін Израильмен ынтымақтаса отырып шешпегеніне наразы болғанымен, сол наразылығын ашық айта алатындары тым аз. Су мәселесін шешу үшін израильдіктермен ұзақ уақыт жұмыс істескен палестиналық бір маман былай дейді: « Палестина жұртының және аймақтағы су мәселесін шешкіміз келсе, екі елдің тізе қосып жұмыс істеуден басқа амалы жоқ. Мына біз, палестиналықтар, израильдіктермен ынтымақтасудан бас тартып, пайда табамыз деу – ақылға қонымсыз. Сайып келгенде, бұдан зардап шегетін өзіміз ». Олар суды саясиландырып жіберген және халқына су тауып беру жолын талқылағанның орнына, құқық туралы сөйлескенді жөн көреді. Осының бәріне Израильді кінәлап, жеме-жемге келгенде жауапкершіліктен қашады ». Тіпті жоғары лауазымдағы палестиналықтардың кейбірі Израильмен ынтымақтасудың пайдасы көп екенін мойындағанымен, әңгіме арнасын дереу саясатқа бұрып жібереді. Мұның бәрі – палестиналық менежерлер мен су инженерлеріне сабақ. Бірақ оны әсірелей беруге де болмайды. Бұл біз көріп отырған аз ғана пайда, өйткені мұның ар жағында басқыншылық ниеті жатыр. Біз өз суымызды өзіміз игере аламыз ». Газа: су сапасы нашарлай бастайды Бірнеше жылда қайталанып тұратын Израильмен арадағы ұрыс кезінде Газа секторын жаңалықтардан көп көреміз.
Газа халқына төнген ең үлкен қауіп бұл емес, олар бірнеше жылдан кейін адам айтса нанғысыз су тапшылығын көруі мүмкін. Дер кезінде амалын таппаса, ушыққан жағдай экологиялық апатқа соқтырып, халықтың өмір сүру жағдайын түбегейлі құлдыратып жіберуі ықтимал. Батыс жағалаудағы халық су қысымы мен мөлшері аз деп шағымданғанымен, үйге келіп тұрған су сапасы өте жоғары, ішуге жарамай қалатын кезі тіптен сирек екенін айта кету керек. Ал Батыс жағалаудан қырық мильдей қашық жатқан, Жерорта теңізі жағалауы бойындағы Газа секторы Батыс жағалаудың су жүйесіне қосылмаған. Бұл екеуіндегі ұлттық бірегейлік пен саяси талап ортақ болғанымен, геологиялық жағдайы бөлек. Израиль де, Палестина да терістей алмайтын бір нәрсе бар: Газадағы су сапасы нашар және күннен күнге нашарлап барады. Газа су қабаты терең және су көзі мол Батыс жағалау сияқты емес, мұндағы халық борпылдақ топырақты 10 фут қазса шыға келетін таяз су қабатынан су ішіп отыр. Оңтүстік жағалаудағы су қабаты таяз болғандықтан, бұрғылағанда не құдық қазғанда су тез-ақ шығады, алайда жер қыртысының беткі қабатынан тұщы суға лас заттар оңай түсіп, бүлініп жатады.
Газадағы Әл-Азһар университетінің гидрологі, профессор Жүсіп Әбу Майла Газадағы су мәселесі ушыққанына Палестинаның ауыл шаруашылығы себеп болып отыр дейді. Газа халқы судың 65 % -ын ауыл шаруашылығына, соның ішінде көбіне қалалық жерлердегі ауыл шаруашылығы қажетіне пайдаланғандықтан, су көздерінен көп су алынып отыр. Ауыл шаруашылығын тиімді басқармау – су қабатын тоздырып жіберетін себептердің бірі ғана. Профессор Әбу Майла осы аумақтағы шамамен 1,8 миллион халықтың үштен бірі тұратын ең ірі қаладағы су мәселесі туралы айтқанда: « Газа қаласының муниципалитеті халыққа суды аптасына бір-екі рет қана береді. Сондықтан көп пәтерлі үйлердің тұрғындары судан таршылық көрмеу үшін құдық қазып алған » деген еді. Әбу Майланың айтуынша, Газада жалпы 12 мыңнан астам құдық бар, оның екі жарым мыңы ғана тексеріліп, суын ішуге рұқсат берілген. Бұл жайт су қатпарындағы судың шамадан тыс сарқылуына себеп болып отыр, сондай-ақ Газадағы құдықтар дұрыс қазылмаған соң, лас заттар мен қоспалар су қатпарына сіңіп кетіп жатыр дейді профессор. Қалдық судың дұрыс тазаланбауы – Газадағы су желісіне төніп тұрған тағы бір қауіп. Күн сайын 24 млн галлон қалдық су арнайы бассейнге келіп құйылады немесе тазартылмаған күйі Жерорта теңізіне ағызылады.
Газадағы қалдық судың көбі қоймаға сыймай, бір бөлігі жер астынан өтіп, су қатпарына сіңеді де, Газаның ауызсуын қатты ластайды. Тыңайтқыш, зиян заттар мен күнделікті тұрмыстық қалдықтардың топыраққа сіңгені ғана Газадағы су қорына қауіп төндіріп тұрған жоқ. Сонымен қатар Оңтүстік жағалаудағы, яғни Газадағы су қатпары сұйық заттар құрамын зерттейтін ғылым саласы – гидраливканың құрбаны бо­лып отыр. Жылдық жауын-шашын су қатпарын толтырып үлгерместен, тұщы суды шамадан тыс сорып алу ішкі тұщы су мен тұзды теңіз суы арасындағы нәзік тоспа жойыла бастаған. Жағалаудағы тұщы су азайып, су қатпары сарқылып жатса да, қазірше тепе-теңдік сақталып тұр. Тұщы су орнына теңіз суы келіп жатыр. Сәйкесінше, су қатпарындағы тұз мөлшері де артып келеді. Теңіз суы сулы қабатқа өте бастаған. Су тұщыту қондырғысы ауызсу құрамындағы тұзды жойғанымен, суды ластаған заттарды жоя алмайды ». Газа – әлемдегі халқы тез өсіп жатқан қалалардың бірі. Израильдіктер Газаға 1967 жылы келіп, 2005 жылы шыққан. Осы аралықта Газа халқының саны 350 мыңнан 1,2 миллионға дейін өскен.
Газа билігі су ресурсын қолға алып, тиімді басқарып, тіпті ұзақмерзімді жоспар құрса да, халық саны қарқынды өскені таза суға да, қалдық суға да сұранысты арттыра түсері анық. Дәл қазір батыл қадам жасап, шешім қабылдамаса, бірнеше жылда Газада табиғи ауызсу тапшы болып, ел таршылық көрері сөзсіз. Біріккен Ұлттар Ұйымы зерттеу жүргізіп, 2020 жылға қарай « су қатпарына орны толмас зиян » келуі мүмкін деген қорытындыға келген. Тіпті заңсыз құдықтардың бәрін жауып тастап, су қатпарынан су соруды дереу тоқтатса да, ауызсудың тартылу процесі тоқтамақ емес. Қалай болғанда да, Газадағы негізгі су көздерінің қазіргі тұзынан арылып, қайта қалпына келуіне ондаған жыл керек. БҰҰ баяндамасында дереу шара қабылдамаса, су қатпарын қалпына келтіруге « ғасырлап » уақыт кетуі мүмкін деп жазылған. Палестиналықтардың көбі израильдіктер импортқа және Газадан кіріп-шығуға шектеу қойғаны Газадағы су мәселесін ушықтырған дейді. Сондай-ақ Израиль қанша рет терістесе де, Израильдің 2008 жылғы Газадағы әскери операциясында су инфрақұрылымы зақымданғаны су мәселесін асқындырды деп айтқанынан қайтпай отыр. Солай болған­ның өзінде, бұл Газадағы су дағдарысын Израильсіз шешу мүмкін емесін көрсетіп отыр.
Израиль бұрын Египет қарамағында болған Газаны 1967 жылы басып алған соң, жергілікті елдімекендер мен шаруашылықтарға қанша су қажет болса, соншасын беріп отыруға келіскен еді. Израиль 2005 жылы Газадан әскерін шығарып, аймақ Палестина әкімшілігіне өткен соң, жергілікті су ресурсын пайдаланбаса да, оларға қажет су мөлшерін беруін тоқтатпаған. Таяуда Израиль сол су мөлшерін екі есе көбейтуге келіскен, алайда тағы екі есеге арттырса да, бұл Газаны күтіп тұрған су дағдарысы мен әлеуметтік жағдайдың күйреуінен қорғай алмасы анық еді. Газаны сумен қамтудың жалғыз жолы бар: Израиль өз су ресурсынан Газаға көбірек тұщытылған су беруі керек. Ал бұл Израильмен қандай да бір қарым-қатынас, іскерлік байланыс орнатуға қарсы ХАМАС идеологиясына қайшы. Дегенмен палестиналық лауазымды тұлғалар Газаны сумен қамту үшін Газаның өзінде су тұщытатын қондырғы салып, Батыс жағалаудағы палестиналықтарға Израиль арқылы су құбырын тартсақ жақсы болар еді дейді. Ал ХАМАС-тың мұндай ниеті де жоқ. Газадағы су тұщытатын қондырғыға жұмсалатын электр энергиясын, тіпті қондырғыға, Газаның су жүйесін дамытуға ка­жет техниканы да Израильден алу керек.
Израиль әлемнің көп еліне су тұщытатын қондырғы орнатып, жұмысын жүргізіп отырғандықтан, бұл елдің осы саладағы тәжірибесі мол, техникалық мүмкіндіктері де зор ». Сонымен қатар ХАМАС « Израильді ешқашан мойындамаймыз, Газа арқылы Израильге шабуыл жасаймыз » деген райынан қайтуға тиіс. Израиль ХАМАС-қа азаматтық мақсатқа ( су тұщыту мен қалдық су тазарту ), қару-жарақ пен әскери инфрақұрылым ( мысалы, зымыран, снаряд жасау, туннель қазу ) салуға қажет цемент, металл құбыр сияқты тауарларды импорттағанға рұқсат берер алдында, импортталатын тауарларды өзіне қарсы қолданбайтынына сенімді болғысы келеді. Әзірге ХАМАС Израильді мойындап, Газадан әскерін шығарайын деп отырған жоқ. Бұл мәселе де, мұның шешімі де айқын: Газаны құтқарып, төніп келе жатқан жаңа ауыртпалықтан халқын қорғау үшін Израиль тұщытқан суды алу керек немесе Газаға су тұщыту қондырғысын салу керек. Осы орайда Израиль Газаға су сатса болады немесе тұщытылған су беріп, орнына Газаның қалдық суын алса, тіпті жақсы болар еді. Израиль қалдық су тазартып, тазартылған суды Газаға жақын батыс Негевтегі ауыл шаруашылығына пайдаланып, Израильге де, Палестинаға да, ауыл шаруашылығы мен қоршаған ортаға да пайдалы істі жүзеге асырар еді.
Ал құр отыра бергеннен жағдай одан әрі ушықпаса, жақсармасы белгілі. Халық ауыл шаруашылығына, жуынуға, тіпті ішерге су таппай қалады. Газадан Жерорта теңізіне ағып кететін қалдық судың мөлшері өсе береді. Ушыққан жағдайға Израильдің қатысы болмаса да, ел аумағында гуманитарлық дағдарыс болады, тіпті саяси тұрақсыз аймаққа айналып, ел үкіметінің қауіпсіздігіне қатер төнеді. Қол қусырып отыра берсе, экология құрып, орны толмас апат болуы мүмкін. Тренерлер дайындау Израиль мен Палестинаның Ауыл шаруашылығы министрліктері 1990 жылдардың басында палестиналықтарға арнап Израиль аумағында оқытылатын бірқатар пәндерді қамтитын оқыту бағдарламасын әзірлей бастаған. Сол курстардың бәрі дерлік суға қатысты болатын. Израиль дамушы елдерді оқыту курсын 1950 жылдардан бері жүргізіп келеді: Египетте 1980 жылдары, Батыс жағалау мен Газада 1968 жылғы соғыстан кейін бастаған. Бұл – Израильдің өзге елдерге дайындаған, алайда кейін Палестинаға лайықтап кеңейткен, жетілдірген бағдарламасы. Оқу бағдарламасын Израиль Сыртқы істер министрлігімен келісе отырып, Ауыл шаруашылығы министрлігінің CINADCO бөлімі ( Дамушы елдерде ауыл шаруашылығы саласын оқытатын халықаралық ынтымақтастық орталығы ) дайындаған.
Израиль-Палестина бағдарламасының мақсаты – суды тиімді пайдалану, суару, тұзды су мен тазартылған суды ауыл шаруашылығында қайта пайдалану және тағы да басқа салаларда жинаған Израиль тәжірибесін палестиналық мамандарға көрсетіп, үйрету. CINADCO мен Израиль Сыртқы істер министрлігі Палестина билігімен келісіп, Палестина жиырма-жиырма бес агрономын, су инженерлерін және өзге де мамандар тобын бес-алты күнге Израильге оқуға жібереді. Мамандар тобы Израильдегі бір қонақүйге тоқтап, ел ішін аралап, саяхаттайды. Жылына сегіз-он екі рет оқыту ісі жүргізіліп, оқу бағдарламасы әр топтың тәжірибесі мен қажетін ескере отырып қайта құрастырылады. Семинар бағдарламасына аудиторияда сабақ өту, ел ішін аралату, қасиетті жұма күні Иерусалимдегі Әл-Аһса мешітінде намаз оқу үшін Әл-Аһсаға, сондай-ақ мұсылмандардың өзге мәдени және діни орындарына апару енген. Цви Херман ұзақ уақыт бойы CINADCO мен оның ақпарат тарату, насихаттау жұмысын басқарған. Ал бұдан өзге пайдасы болса, тіпті жақсы ». Бағдарламаның басты мақсаты – Израильде оқығандар алған білімін Батыс жағалау мен Газаға оралғанда, жергілікті мамандарға үйретіп, « әлеуетін жақсарту ». Бағдарлама осы сала мамандарынан бөлек, мыңдаған палестиналықтың өміріне әсер еткенін білеміз » дейді Херман.
Херманға көрші елден Израиль үкіметі қаржыландырып отырған бағдарламаға қатысу осы елдің жаулап алу саясатын мойындауға және соған көнуге тең деген хабар жеткен. Наразылықтан емес, тек тәжірибе барысында көзбен көріп, қолмен ұстап оқымаса, нәтиже шықпайтын болған соң тоқтаттық ». CINADCO семинары тоқтаған бойда Израиль тарапы су саласындағы тәжірибесін бөлісудің тағы бір жолын ойлап тауып, оны Палестина мен Иорданияға қатар ұсынған. Орталықтың « Таяу Шығыстағы су тұщытуды зерттеу орталығы » ( Middle East Desalination Research Center ) деген pecми атауы болғанымен, бәрі MEDRC ( « Медрик » деп оқылады ) деп кеткен. Израиль CINADCO бағдарламасы секілді оқу бағдарламасын құрып, 2010 жылы оқыта бастаған. Бұл екі бағдарлама арасындағы басты айырмашылық: бұрынғыдай емес, Палестина мен Иордания мамандары MEDRC оқытушылары құрамына кірген. Осының арқасында ма, әйтеуір, Палестина билігі мамандарын бағдарлама аясында білім жетілдіруге жіберуге келіскен. CINADCO семинары жылына сегіз-он екі рет өтсе, бұл семинар жылына екі-үш рет өтеді. Осы бағдарламаны жасақтауға және Израиль-Палестина арасындағы суға қатысты өзге де жобаларға үлес қосқан, Израильдің су ресурсы жөніндегі бұрынғы дипломаты Надав Коэн: « MEDRC оқыту бағдарламасы екі үлкен табыс әкелді.
Біріншіден, Палестина мен Иорданиядағы су мәселесін шешудің жалғыз жолы – су тұщыту және қалдық суды қайта пайдалану екені бәрімізге белгілі. Бұл бағдарлама су мамандарына осы түйткілдерді көрсетіп, санаулы күн ішінде осы салаға қатысты жалпы түсінігін қалыптастырады. Екіншіден, Палестинаның ресми өкілдері саяси жағдай кесірінен су мәселесін екіжақты талқылаудан бас тартқанымен, олармен Израильде, Иорданияда көпжақты оқу кеңесі мен өзге де іс-шаралар барысында жылына бірнеше рет кездесіп, бұрын ресми кездесулерде ғана талқылап жүрген ойымызды бейресми талқылайтын болдық. Байқағанымыздай, су саласындағы ынтымақ өзге салаларда екіжақты келісімге келуге ықпал етіп, одан әрі нығайта түседі ». Палестина билігі екіжақты байланысқа қарсы болғанымен, Коэн MEDRC оқу бағдарламасында Израиль сарапшыларынан сабақ алғысы келген палестиналық және иорданиялық мамандар легі ешқашан толастамаған дейді. CINADCO курсындағыдай, ұйымдастырушылар MEDRC курсына қатысушыларға да үйлеріне алып кетуге болатын, ақпараттың бәрі арабша жазылған портфолио, сонымен қатар Израиль жерінен естелікке деп кәдесыйлар тарту етеді. Барлық жабылу салтанатындағы атмосфера дәл бұрынғыдай жайлы.
Курстағы оқытушылардың бірі, Mekorot кәсіпорнының қалдық су тазарту және қайта пайдалану бөлімінің басшысы Ави Аһарони курс аяқталған соң бірнеше күннен кейін электрон поштадан мынадай хат алған: « Сәлем, ұлы ұстазым... Ави, халыңыз жақсы ма? Нағыз досым, ұстазым әрі бауырым, сізге алғысым шексіз. Израильдегі оқу ұнады, пайдасы шаш етектен. Сізден тағы сабақ алғым келеді. Тағы да көп-көп рахмет! » Иордания, Израиль және Палестина әкімшілігін біріктіру Израиль келешекте Палестинаны сумен қамтитын басты күш десек, Иордания Корольдігі – дамушы елдегі су ресурсын тиімді басқаруды бір ізге қойған, әсіресе кейінгі жылдары аймақтағы осы үш ел қатар пайдаланып отырған су ресурсын жақсарту жолындағы маңызды серіктес. Иордания суға қатысты көп мәселесін әлі толық шеше алмағанымен, ұзақмерзімді жоспарлау мен аймақтағы ынтымақтың арқасында су саласындағы жағдайды жақсартуға болатынын көрсетті. Иорданиядағы су тапшылығы мәселесін шешудің бірден-бір жолы Израильмен ынтымақтасып, ешбір араб елі құрмаған қатынасты құру. Израиль өз халқы тез көбейіп жатқанына және экономикасы тұрақты екеніне қарамастан, Иорданияға жылына 14 млрд галлон су беріп отыр.
Израиль мұны, бір жағынан, екі ел арасындағы 1994 жылғы бейбіт шарт үдесінен шығу үшін істесе, екінші жағынан, шығыстағы көршісін нығайта түсетін көреген саясат деп білгендіктен, осындай қадамға барып отыр. Суды көбірек берген сайын Иордания экономикасы да, халқының өмір сүру жағдайы да жақсара түседі. Шекарасының өте көп бөлігі ев­рей елімен шектесетін әрі саясаты тұрақты, батысшыл Иорданияның Израильге тигізер пайдасы шаш етектен. Иордания бір ауыз сөзге келместен Израильмен одақтасқанына жалғыз су мәселесі себеп болған жоқ, дегенмен оның маңызын жоққа шығара алмаймыз. Қазір бұл елдер қауіпсіздік пен барлау саласында ынтымақтасып, жақында Жерорта теңізінен Израиль тапқан табиғи газды Иордания сатып алған, онысы екі ел экономикасының байланысын одан әрі нығайта түседі. Ал су саласындағы ынтымақтастығының тамыры тіпті терең. Израиль ұзақ уақыт Иорданияға беретін суды Галилея теңізінде сақтап келген, себебі Иорданияда табиғи су қорын сақтайтын жер жоқ. Израиль мен Иордания Өлі теңіз бен Иордан өзенінің бір бөлігіне бірдей иелік етіп отыр. Иордания мен Израиль арасындағы ынтымақтастық тарихы тым терең, алайда таяуда басталатын миллиардтаған қаржы тұратын, ұзақ уақытқа жоспарланып отырған батыл жоба аясында екеуінің де, Палестинаның да байланысы тіпті күшейе түсетін секілді.
Жоба мақсаты – Қызыл теңіз суын тұщытып, үш ел арасында бөлу немесе бір-біріне сату. Сондай-ақ Өлі теңіздегі өршіп келе жатқан экологиялық апатты жойып, өңірдегі ынтымақтастықтың жаңа платформасын құруға қатысты көптеген іс атқарылмақ. Өлі теңіз деген атаудың өзі қате. Ол – теңіз емес, көл. Ол өлі де емес, тек тым тұзды болған соң, балық пен өсімдікке қолайсыз: Өлі теңіз – әлемдегі ең тұзды су айдыны. Өлі теңізге құятын басты өзен – Иордан өзені. Жылдан-жылға Иорданнан келетін су да жоқ, оның үстіне ыстық күнде булана-булана Өлі теңіз тартыла берген. Бұл тұзды көлдің беті кейінгі елу жылда бұрынғы диаметрінен шамамен үштен бірге, ал тереңдігі шамамен 80 футқа азайған. Қазір жылына шамамен 3,5 футқа азайып жатыр. Таяу Шығыс тарихындағы ең ауқымды су жобасы аясында Израиль, Иордания, Палестина әкімшілігі тізе қосып, әрқайсы жаңа су көзін табу және Өлі теңіздегі жағдайды тұрақтандыру үшін еңбек етіп жатыр. Бұл жоба – үш тарап бірдей ынтымақтасса ғана сәтті іске асатындықтан әрі оны іске асыруға ондаған жыл қажет болғандықтан, тың тұжырымдама үш елдің тату болып, су саласында жұмыс істеуіне негіз болған ұзақмерзімді бағдарлама.
Әдетте теңіз суын тұщытқанда, судың тұзын алып, жиналған тұз ерітіндісін теңізге қайта құяды. Дегенмен Қызыл теңіздің маржан экожүйесі нәзік болғандықтан, Ақаба мен Эйлатқа су тұщытатын қондырғы салу жайлы ұсыныс айтылған сайын осынша қалдық тұз маржанға зиян келтіреді деп, экология мәселесі дүркін-дүркін көтерілген. Өлі теңіз арнасын кеңейту керек, сондай-ақ суы тартылып жатқан көл ащы тұз ерітіндісінен екі есе тұзды болғандықтан, Қызыл теңіз суын тұщытқаннан қалған тұзды суды Өлі теңізге құю, бір қарағанда, экология мәселесін осы пилот жобаның алғашқы кезеңінде-ақ шешуге мүмкіндік беретін тиімді шешім саналған. Израиль араласпаса, Иордания су тұщытатын қондырғыны өз бетімен саларына күмән бар. Қызыл теңіз – Иорданияның теңізге шығатын жалғыз жолы болғанымен, ол Иорданияның суға мұқтаж аймағынан қашық. Иордания Корольдігінің халқы мен ауыл шаруашылығының көбі Ақабадан алыс, 3 000 фут өрде жатыр. Су тұзын тазарту өте қымбат процесс екенін ескерсек, Иорданияға Қызыл теңізден Амманға көп мөлшерде су жеткізу тым қымбатқа түседі. Бұл іске Өлі теңізге жақын жерде ауыл шаруашылығын жайқалтып әрі жаңа тұщы су көзін тиімді пайдаланып отырған Израиль кіріссе, Иордания Израильмен су алмасып, қажет аумағын сумен қамти алар еді.
Израиль Қызыл теңіздегі тұщыту қондырғысынан су алып, оның орнына Амманға Қызыл теңізден әлдеқайда жақын орналасқан Галилеядағы тұщы судан беріп отырады. Бұлай істесе Иордания су тасымалына кетер шығынын кәдімгідей үнемдеп, жоба банктер мен өзге қаржы институттарын қызықтырар еді. Бұл жобада Палестинаның саяси салмағы басым болғанымен, суға келгенде аса маңызды емес. Жобаға Палестина билігі де қатысса, Батыс жағалаудағы палестиналықтарға Жерорта теңізіндегі Израильдің тұщыту қондырғыларынан суды молынан алады, ал Иордания Израильмен жария экономикалық серіктес болғанының арқасында берік саяси қорған табады. Иордания Израильге келетін суды бөгеп тастаса, біз Амманға баратын суды бөгеп тастай аламыз. Мұндай мүмкіндік қай-қайсымызда да бар. Бәріміз бір-бірімізбен байлаулымыз. Жетістікке бірге жетіп, кедергіні бірге еңсереміз ». Иорданиялықтар, израильдіктер мен палестиналықтар бөтен мемлекетті кірістірмей, тек үшеуара мәміле жасасқанын айта кету керек. Бұл жобадағы миллиондаған доллар тұратын зерттеу жұмысын Дүниежүзілік банк, бірнеше мемлекет, әсіресе Франция үкіметі қаржыландырған, алайда бұл донорларды үш ел бірге тапқан, судың қанша бөлігі кімге тиесілі болатынын және тым күрделі жобаның әр кезеңінде туатын көптеген мәселені бірге шешкен. Өйткені сырттан біреу араласқанда тыныштықтан береке кетері анық.
Иордания, Израиль, Палестина әкімшілігі ешкімді араластырмай, бірге тиімді жұмыс істеу жолдарын өздері-ақ табады, бұл өзара сенімді бірте-бірте нығайтуға, аймақтағы су ресурсының келешегін бағамдап, әрі қарай дамытуға арқау болады, тіпті бұдан да көп мүмкіндікке жол ашуы мүмкін. Статус-куоны өзгерту Бетлехем университетінің профессоры Альфред Абед Раббо – су саласын зерттеп жүрген химик-эколог. Ол Израиль профессорларымен және университеттерімен бірге су қатпары ластануын зерттеп, көп тәжірибе жиғанмын дейді. Абед Раббо бір сөзінде: « Мен саясаткер емес, профессормын. Израильге де, Палестинаға да тиімді болар шешім іздеп жүрмін. Қазір бір жеңнен қол, бір жағадан бас шығармасақ, енді бір жиырма жылдан кейін Батыс жағалаудан бір тамшы су таппай қаламыз. Бұл мәселені шешпесек, палестиналықтарға басқа қалай көмектесеміз? Бәрін саясат жаулап алған » дейді. Таяу Шығыстағы су мәселесін ақылға қонымды жолмен шешкенге де саясат араласқаны көпшілікке ұнамайды. Алайда қоғамдағы тауар мен қызметтің өзін саясат реттеп отырғанда, саясат су секілді маңызды дүниені қалт жібермесі анық. Мұндағы мақсат – дау-жанжалдарды мүмкіндігінше тиімді шешетін, экологияға келетін залал мен қаржы шығынын барынша азайтып, көп адамға су жеткізетін саясат жүргізу.
Қазір басқа дау-жанжалдар толық шешілмей жатқанмен, су саласындағы байланысты жақсарта түсетін тың идеялар туып жатқанының өзі – жақсы жаңалық. Су саласындағы байланысты жақсартудың бір жолы – әр тараптың суға деген көзқарасын өзгерту. Сонда Израиль Газадағы палестиналықтарға тұщытылған су сата алады, ал Газадағы палестиналықтар оның орнына өзі пайдаланбайтын, су қатпарын бүлдіріп жатқан қалдық суды берер еді. Израиль оны кәдеге жарату жолын біледі, яғни қалдық суды тазартып, Газа маңайындағы шаруашылықтарға береді ». Палестина әкімшілігіндегі су шаруашылығын жүргізіп отырған лауазымды шенеунік Алмотаз Абадидің арманы Газаға су тұщытатын қондырғы орнату ғана емес. Ол Газадан басталып, Израиль жерін қиып өтіп, Батыс жағалау халқына су жеткізетін құбыр салсақ деп армандайды. Жоспар атауы бөлек демесек, Израильдің 1950-60 жылдары салған Ұлттық су жеткізу желісіне ұқсайды. Профессор Адарға Газадан тұщытылған су тарту идеясы қатты ұнайды. Ал оған дейін Газаны сумен қамтудың ең жақсы жолы – Израильден су алу және қалдық суды Израиль тазартып беріп отырғаны ». Адар да Газада су қондырғысын тұрғызу керек дегенімен, оның көзқарасы Абадидікінен өзгеше.
Палестиналықтар теңіз деңгейінде жатқан Газадан Израиль арқылы 600 метрден аса [ шамамен 2 000 фут ] биіктегі жерге су жеткізіп қиналмағаны жөн. Тасымалдауға кететін шығын Батыс жағалауға баратын суды тым қымбатқа түсіреді. Біз оқшауланып қалған соң, Ұлттық су жеткізу желісін салуға мәжбүр болдық. Мәжбүр болмасақ, ешкім салмас та еді ». Арава институтының қызметкері доктор Клайв Липчин Батыс жағалауда тұщы су мәселесі ушығып тұр дейді. Ол, ең алдымен, қалдық су мен оны тазарту жолына ерекше назар аударып отыр. Қазір егін суарып отырған тұщы суының кемінде 20 % -ын үнемдеп, сол 20 пайызды күнделікті тұрмыста пайдаланса, таяуда әр палестиналық өз үйінде тұщы суды мейірі қанғанша ішер еді ». Липчиннің пікірінше, Палестина Израиль секілді тазартылған суға ерекше назар аударып, өзіндік философиясын қалыптастырса, бұл елдегі қалдық су тазарту жүйесіне қосылмай қалған елдімекендердің бәрі тазарту жүйесіне қосылады. Бұған сол елдімекендерге кіріптар болу не басқыншылық деп қарамай, Палестинаның су қабатына қауіп төндіріп тұрған қалдық судан құтылып, ластану деңгейін азайтатын жол деп қарар еді. Шекараны анықтау мен кей елдімекендерді көшіру жөніндегі келіссөздерді тоқтатудың қа­жеті болмас еді.
Негізі, саясат пен су мәселесін бөліп қарастырған жөн ». Палестинаның су саласында істейтін әр шенеунігі, ғалымы Батыс жағалауға су тазартатын қондырғы салу керегін біледі, алайда бұған 1993 жылы Палестина әкімшілігі құрылғанда Батыс жағалаудағы биліктің географиялық тұрғыдан қолайсыз бөлінгені кедергі болып отыр. Палестина мен Израиль арасындағы шекара біржола белгіленгенге дейін Батыс жағалаудағы халқы тығыз орналасқан Газа мен елдімекені көп, бірақ аса дамымаған А мен В аудандары Палестина әкімшілігіне, С ауданындағы әкімшілік билік пен қауіпсіздік мәселесі Израиль құзырына өткен. Израильдегі Бен-Гурион университетінің аспиранты, палестиналық қыз Лейла Хашуе А мен В аудандарын меңзеп: « Қалдық суымыз шығатын және суымыз ластанатын жер – Батыс жағалаудағы халқы тығыз орналасқан және елдімекендері арасы жақын аудандар. Ол аудандарда су тазартатын қондырғы салатын орын жоқ ». Ол бұл мәселені шешу үшін су тазартатын қондырғыны Батыс жағалаудағы Палестинаның ірі, бірақ палестиналықтар аз тұратын қалалары маңындағы С ауданына салу керек дейді. Израиль С ауданы атауын шекараға қатысты келіссөз біткенге дейін неге ауыстырғысы келмегені белгілі болғанмен, аумақтың дәл осылай әкімшілікке бөлінгені Израильдің де, Палестинаның да қалдық су тазартуға кірісуіне кедергі болып отыр.
Бұл аймақтағы мән-жайды жақсы білетін, екі жаққа да тең қарайтын америкалық бір ғалым Батыс жағалаудағы мұқият ойластырып бөлінген А, В, С аудандары шегіне өзгеріс енгізбей-ақ, жаңа С+ ауданын құрып, суды үшінші рет тазартатын қондырғы мен мелиорацияланған су қорын сақтайтын суқойманы сол ауданға салайық дейді. С+ ауданының бүкіл аумағы болашақ Палестина мемлекетіне тиесілі, сондықтан бұл шешімнің ешкімге зияны жоқ. Батыс жағалаудағы С ауданына қатысты тағы бір мәселе – Израиль мен Палестина арасындағы алдын ала келісімге сәйкес, Палестина әкімшілігі бұл ауданның қауіпсіздігіне жауап бермейтіні. Палестиналық ұрылар Израильдің С ауданындағы су құбырын тесіп, Батыс жағалау халқына берілуге тиіс суды ұрлап жүр. Соның кесірінен су қысымы азайып, Батыс жағалаудағы қырат басында тұратын халық тиесілі суын ала алмай отыр. Террористік шабуыл секілді ауыр қылмыстармен айналысады да, су ұрлығына бейжай қарайды. Ол бұл мәселені Израиль ғана шеше алады, сондықтан Палестина полициясына су ұрлағандарды ұстауға рұқсат беруі керек не су құбырын өзі қорғауы керек деп ойлайды.
Су ресурсын және қоршаған ортаны қорғау саласында талмай еңбек етіп жүрген Бромберг өзге мәселелерден бұрын осы аймақтағы су мәселесін шешуге басымдық беріп, суға Израиль мен Палестина қарым-қатынасын жақсарта түсетін тетік ретінде қарау керек деп жүргеніне көп болған. Израильмен өзара келісіп, осы келісімге сүйеніп екі ел аумағымен шектесіп жатқан су қабатындағы табиғи суды палестиналықтар да пайдаланатындай рұқсат алып бергені – Бромберг басқаратын ұйымның бір жетістігі. Қазір бұл келісімнің пайдасын Израиль де көріп отыр. Бромберг су қабатындағы табиғи су мен Израиль көп шығындалып жеткен тұщытылған және тазартылған судың айырмашылығын айта келе: « Қазір Израиль суға бай, сондықтан мол табиғи суын палестиналықтармен бөлісе алады. Бір жақсысы, бұл суды саяси келісімге сүйеніп, арзанға бере аламыз. Суымыз көбейгенге дейін палестиналықтарға суды молынан бере алмадық, әйтпесе израильдік диқандар мен отбасыларға су таппай қалар едік. Қазір Израиль өз халқын да, палестиналықтарды да сумен толық қамти алады ». Шын мәнінде, Бромберг Палестинаға көбірек су бергеннің гуманитарлық қана емес, саяси маңызы да зор деп санайды. Бұдан Палестина халқы Израильмен ынтымақтасса, көбірек су аларын, бас тартса, бұдан да көп суға кенелерін түсінген.
Сонымен бірге Израиль бұл дауды шешуге тырысып отырғанына әлем көз жеткізер еді. Біз ешкім күтпеген ұсыныс жасар едік, ол ұсынысымыз Палестинаға да, бізге де ұтымды болар еді. Тіпті өзге елдер палестиналықтардан сол бейбіт процесті дамыта түсу үшін тағы не істемексіңдер деп сұрар еді ». Кейде Таяу Шығыстағы бейбітшілік орнатуға қатысты кең ауқымды идеялар саяси тұрғыдан оғаш көрінгенімен, аймақтағы саясат, эко­номика, су мен қоршаған орта мәселесін бір идея біріктіріп тұр. Арава институтының қызметкері Клайв Липчин қазір іске аспайтындай көрінгенімен, бұл идея Израиль мен Палестинаға ғана қатысты дүние емес дейді. Липчин екі ел одағына Иорданияны да қосып, тараптардың су мәселесін ғана шешіп қоймай, дәл қазір ақсап тұрған үшеуара байланысын да қалыптастырып, аймақты біріктіретін амал таппай жүр. Липчин палестиналықтар егемендік мәселесін әзірге ысырып қойып, одан да жоғары мүддені ойлауы керек деп отыр. Иордания Корольдігі аумағының 90 % -ы – ыстығы төбеңнен өтетін мидай дала. Иордания – аймақтағы фотоэлектр күн желісін құруға қолайлы ел, сондай-ақ бұған арнайы жер телімін бөле ала­ды. Ал Палестина аумағындағы Батыс жағалау тауларында жаңбыр көп жауады, сондай-ақ мұндағы жер ауыл шаруашылығына жарамды әрі өте құнарлы.
Газаға су тұщытатын қондырғы салса, ол да бір мүмкіндік болар еді. Израиль тұщытылған су мен су саласындағы технологиясын, соның ішінде су қабатынан қауіпсіз жолмен су сору технологиясын бере алады ». Осының арқасында « Израиль Иордания Корольдігіне су, ал Иордания Израильге таза энергия береді. Палестиналықтар су қатпарын сақтап, Израиль мен Иорданияға сапасы жоғары өнімді арзанға сатып, ауыл шаруашылығына қажет суды үнемдеуді үйренер еді » дейді Липчин. Липчиннің сөзінше, бұл Галилея теңізінен алынатын су мөлшерін азайтып, Иордан өзенінің төменгі ағысын қалпына келтіруге мүмкіндік ашады. Мен израильдік, олар палестиналық, иорданиялық болып қала береміз. Ал ұлтшылдық доктринасы уақыт өте экономикамызға, өзара тату болуға пайдасы мол аймақтық доктринаға айналады ». ГИДРОДИПЛОМАТИЯ: ИЗРАИЛЬ ХАЛЫҚАРАЛЫҚ БАЙЛАНЫСЫН СУ КҮШІМЕН НЫҒАЙТТЫ Ел аэроғарыш өнеркәсібінсіз күн көре алар, ал сусыз күн көре алмасы анық. Одед Дистел, су саласындағы израильдік шенеунік Ешбір ел дипломатиялық қарым-қатынас орнатпай, бәрі теріс айналғанын көрген Израильдей ел кем де кем. Оқшау қалған Израиль тығырықтан шығу үшін су саласындағы ноу-хауын пайдаланып, төңірегіндегі елдермен қарым-қатынасын дамытуға, нығайтуға тырысқан.
Израиль су саласындағы тәжірибесі мен технологиясын өзге елдермен бөлісе отырып, су технологиясын дипломатия мен сауда қатынасының үлкен құралына айналдыра білген және әлемдегі біраз елдің суға қатысты мәселелерін жеңілдетуге үлес қосқан. Тіпті Израильдің су саласындағы тәжірибесі мен технологиясын пай­даланып отырған елдердің бәрі бірдей БҰҰ-да Израиль мүддесін қорғамаса да, гидродипломатия халықаралық байланысты дамытуға айтарлықтай септігін тигізген. Израиль үкіметі, компаниялары мен үкіметтік емес ұйымдары ұсынған шешімдер 150-ден аса елдің су мәселесін шешкен, дәл осы жағдай әлемдік ұйымдағы Израильге деген көзқарасты өзгерткен. Израиль мемлекеті құрылған күннен бастап суды бірлік пен ынтымақ орнату жолында пайдаланып келеді. Қытайға келсек, Бейжің Израильмен арадағы ұзақ уақыт сеңдей сірескен дипломатиялық қарым-қатынасын жаңғыртқанына израильдіктердің су саласындағы тәжірибесі себеп болған. Қазір Қытай мен Израиль – көптеген салада бірге жұмыс істеп отырған мүдделес елдер. Дегенмен өзге салаларға қа­рағанда, Қытайдағы күрделі су мәселелерін Израиль шешіп бергені екі ел ынтымағын одан әрі нығайтып отыр. Қытай Батысқа қарсы қырғиқабақ соғыста Израильмен дипломатиялық байланыс орнатуға үзілді-кесілді қарсы болған. Бейжіңнің коммунистік үкіметі идеологиялық тұрғыдан да, прагматикалық тұрғыдан да Израильмен қарым-қатынас орнатқысы келмеген.
Идеологиялық тұрғыдан, коммунистік одақ көшбасшысы ретінде Қытай бас саяси қарсыласы АҚШ мүддесімен ұштасқан шағын мемлекетпен байланыс орнатудан қашқақтаған. Тіпті 1971 жылы Америка-Қытай қатынасы жақсара бастағаннан кейін де Қытай прагматикалық тұрғыдан Израильмен қатысудан бас тартқан. Біріншіден, Қытай дамып келе жатқан экономикасына араб мұнайының үздіксіз келіп отырғанын қалаған. Сондай-ақ Қытай БҰҰ мен өзге де халықаралық ұйымдарда Араб мемлекеттерімен ынтымақтасқандықтан, араб одақтастарының мүддесіне қайшы келуден қорыққан, Қытайдың осы ұйымдардағы бастамаларына араб мемлекеттерінің қолдауы қажет болған. Уақыт өте Қытай кей қажетін Израильден де таба алатынын түсінген. Қытайдың су қабатында, көлі мен өзенінде су қоры мол болғанмен, көп аумағы судан таршылық көріп отыр. Мысалға алынған санаулы мәселенің өзі проблема ауқымының қаншалықты зор екенін көрсетеді. Қытайдың солтүстігі шөлейт, ауыл шаруашылығына қолайсыз. Ал ауыл шаруашылығымен айналысатын өзге де аймақтарының көбі суды тиімсіз және шамадан тыс пайдаланып отыр. Елдегі инфрақұрылым өте тығыз және су желісі нашар болған соң, көп су ысырап болып, далаға ағып кетіп жатыр. Қалдық су тазарту жұмысы мұқият ойластырылмаған.
Құқықтық және нормативтік тұрғыдан қоршаған ортаны қорғау туралы заң әлсіз болғандықтан, судың ( ауаның да ) ластануын тоқтата алмай отыр, сондықтан Қытайдың тұщы су көздеріндегі ахуал тіпті нашарлап кеткен. Екі елдің жер көлемі мен халық санындағы айырмашылық жер мен көктей болғанымен, Қытай басшылары су ресурсын басқару моделін Израильден үйрену керегін жете түсінген. Қытай 1983 жылдың соңы мен 1984 жылдың басында бір топ израильдік су инженерлерін Вьетнамға жақын, орталық Қытайдың оңтүстігіндегі Гуанси провинциясындағы ұжымдық шаруашылықтарды зерттеуге жасырын келіп-кетуіне рұқсат бергені өзара көмек жобасынан гөрі шпиондар туралы фильм эпизодына көбірек ұқсайды. Израиль инженерлері ұжымдық шаруашылықтарға сапасы жақсы, Қытайдың топырағы мен климатына қолайлы Израиль өндірген дәнді сепсін, сонымен қатар тамшылатып суаруға көшсін деп кеңес берген. Қытай келіскенімен, суару жабдығы мен дән қабындағы Израильден шыққанын көрсететін белгілердің бәрін өшіріп тастаңдар деп талап еткен. Үш жылдан кейін Қытай Гоби шөлінің оңтүстігіндегі Увэй ауданының шөлейт жерлерін суару жоспарын құруға көмектессін деп, израильдік гидрологтар мен геологтар тобын тағы да астыртын шақырған. Мұндағы егіншілер аймақтағы барлық су көзін пайдаланып болғанымен, жайып суару секілді тиімсіз әдісті қолданып отырған.
Израильдіктер тамшы­латып суару әдісімен бірге, таңдалған дақылдар жергілікті табиғатқа лайық емес деп, қолда бар сумен де жақсы өнім алуға болатын дақыл түрлерін ұсынған. Сондай-ақ бұл аудандағы пайдаланылмай жатқан мол жерасты суын егіншілерге жеткізіп, пайдалану жолдарын үйретуге дайынбыз дейді. Көп ұзамай, 1990 жылдардың басында Қытай Израильге дипломатиялық байланыс орнатайық деп ұсыныс тастайды. Қытайдың судан да өзге көксегені болғанымен, дәл осы тұста судың маңызы тіпті бөлек. Қытай Израильге суару және су ресурсын тиімді пайдалануды үйретіп, кеңес беретін сарапшыларды Бейжіңге жіберсеңдер, біз туризм мамандарын Израильге жіберейік деп ой тастаған. Қытай дәл осылай Израильді жария түрде тұңғыш мойындағаны бір елдің екінші елге елші жібергеніндей үкіметаралық ұсыныс секілді емес, су саласына қатысты кеңес сұраған азаматтық қоғамның азаматтық қоғамға жасаған ұсынысы сияқты көрінген. Бейжің Израильмен қатыса бастағанына халқы қалай қарайды әрі Араб мемлекеттерімен дипломатиялық қарым-қатынасына сызат түспес пе екен деп, алдымен, Қытайға Израиль ғылым академиясының кеңсесін ашуға өкіл жіберіңдер деп ұсыныс тастап көреді. Израиль өкілі болып тағайындалған Йоси Шалхевет – таяуда ғана Ауыл шаруашылығы министрлігіндегі бас ғылыми қызметкері ретінде өкілетін аяқтаған, ұзақ уақыт Израильдегі беделі жоғары Волкани институтында жұмыс істеген білікті маман.
Шалхевет Бейжіңге келе сала қытай ғалымдарымен және өзге де мамандармен кездескен. Сол кезде Қытайдың ресми медиасы Израильді қас дұшпанындай көрсеткенімен, барған жердің бәрінде Шалхаветті қуана қарсы алған. Біреуі Израиль туралы жаман айтқан емес. Израильден екенімді естігенде, бәрі дерлік: « Еврейлер – ақылды халық! Өте ақылды! » дейтін. Бірнеше рет « Альберт Эйнштейннің туысы емессің бе? » деп сұраған » дейді ол. Тағы бір сөзінде Шалхевет: « Жаңалықтан естіп жүргендеріне қарамастан, бәрі Израильге қызығатындай, біздің де олардікіндей көне өркениетіміз болғанын бағалайтындай көрінді. Олар тек Израиль неге сондай кішкентай деп таңғалып, Израильдің бүкіл халқы Қытайдың бір қонақүйіне сыйып кетеді деп күлетін » дейді. Шалхевет Бейжіңге келген соң, бір жылдан кейін Израильдің он ғалымы мен Қытайдың ондаған ғалымының басын қосып, ирригация тақыбында өткізген академиялық конференциясы туралы былай дейді: « Бұл конференция – Қытай мен Израиль ғалымдарының алғаш ресми кездесуі. Осы конференциядан кейін бір жыл өтпей, Қытай мен Израиль арасында дипломатиялық қарым-қатынас орнату салтанатына қатыстым ».
Израиль Қытайға елшісін 1992 жылғы қаңтарда жібергенімен, қытай азаматы, жергілікті коммунистік партияның бұрынғы хатшысы Хуагең Пан – Қытайдағы Израиль қорғаушысы болған адам; оның су саласына да орасан зор еңбегі сіңген. Ол саясаттан кеткен соң энергия үнемдейтін жүйе мен су тазарту жабдығын шығаратын компания ашқан. Пан 2010 жылы ойламаған жерден Израильге арнайы шақырумен барады, сөйтіп, шақырған азаматтарға су технологиясымен айналысатын жергілікті компания өкілдерімен, профессорлармен кездессем деп өтініш айтады. Сол сапарында Қытайдағы суға қатысты көптеген мәселе шешімін Израильден таба алатынын түсінген. Израильге келіп-кеткеннен кейін Израильдің су технологиясын Қытайға жеткізетін компания ашқан, енді қазір жергілікті және ел билігінің қаржыландыруымен израильдік су компанияларына арналған өнеркәсіптік аймақ салып жатыр. Дәстүрге сай, қытайлар серіктестерімен танысуға арнайы уақыт бөледі, осының арқасында израильдік компания басшылары Қытайдағы ресми өкілдерінің бәрімен танысып шығады дейді ол. Пан Қытайдағы өзен-көлді, қалдық суды тазарту, улы заттары суға түсіп жатқан қоқыс алаңдарын қалпына келтіру, суару жүйесін қайта жоспарлау секілді салаларда бизнес бастап, екі ал арасындағы ынтымақтастық одан әрі беки түсеріне сенеді.
Панмен аудармашы арқылы сөйлескенде: « Қытайға көмегі тиіп отырған тың әдістері үшін, сонымен бірге Израильдей данышпан халықтан үйренеріміз көп болғандықтан, Қытайдың Израильге деген құрметі ерекше. Қытайлар израильдіктер бойындағы жақсы қасиеттер мен әдеттер бізге де әсер етуі мүмкін деп ойлайды. Қытайдың қай жеріне барсаңыз да, Израильмен қарым-қатынасы жайлы бір ауыз жаман сөз айтпайды. Суға келгенде неге Израиль әдісін қолдану керегін түсіндіру мүлде қиын емес » деген еді. Израильдің су саласындағы жетістігінен Қытайдың үйренері көп деп отырған жалғыз Пан емес. Нетаняху делегациясының бір мүшесі өткенді еске алып: « Қытай Израильді мойындаудан бас тартқаны әлі әсімде » дейді. Бірақ делегацияны құшақ жая қарсы алғанының өзі екі ел қарым-қатынасы қалай өзгергенін көрсетіп тұр ғой. Бізді Үлкен Халық залына ертіп барды да, екі делегация қарама-қарсы отырдық. Құрмет көрсетіп, тең сөйлесті ». Израиль делегациясы Қытайға жүрер алдында Нетаняху мен оның жанындағы лауазымды тұлғалар ақылдаса келе, кіріспе сөзде Израиль « кіші серіктес ретінде » су саласын басқаруға Қытайға көп көмек береді деп айтуға келіскен. Алайда Нетаняху келіскен сөзді айта алмады, есесіне израильдіктер көкейіндегіні бірінші сөз алған Қытай премьері айтқан.
Сөз соңында Қытайда судан таршылық көріп отырған аймақтар көп, соны екі ел бірігіп шеше алады деп үміттенемін деді ». Қытай басшылары мен өздерінің ойы бір жерден шыққанына қуанған Нетаняху Израиль консорциумы Қытайдағы шағын бір қалашықтың су инфрақұрылымын түгел қайта жасап шықсын деп ұсыныс тастаған. Ұсыныс астарында жоба сәтті аяқталса, бұл істі өзге қалаларда да жалғастыру керек деген ой жатыр. Премьер Ли сол жерде отырған министрлердің біріне халық саны шамамен миллионға жететін шағын бір қаланы таңдаңыз деп тапсырғанда, израильдік делегация шыдамай күліп жібереді. Нетаняху делегация мүшелерінің неге күлгенін түсіндіріп: « Премьер мырза, Израильде халық саны миллионға жететін бір де бір қала жоқ. Біз миллион халқы бар қаланы шағын демейміз » дейді. Халық санынан бөлек, Шоугуаңның өзінде де, төңірегінде де су мәселесі асқынып кеткендіктен, бірінші кезекте осы қаланы таңдаған. Жобаға су мен қалдық су тазарту, сондай-ақ қала маңындағы фирмалардың көбіне тиімді суару тәсілдерін үйрету ісі енеді. Тіпті Шоугуаң іргесіндегі фабрикалар мен қағаз зауытына қажет суды да та­зарту керек. Озық технологияны қолданатын он бес-жиырма израильдік компаниядан құралған консорциум бұл қаланың су пайдалану жолдарын қайта қарап, жаңадан құрылымдауға көмектеспек.
Бұл Израиль компанияларына мол табыс әкеліп қана қоймайды, сонымен бірге Қытай-Израиль қарым-қатынасын жаңа деңгейге көтеріп, одан әрі нығайтуға ықпал етеді. Ал Қытайда қала деген жетеді ». Иранды құтқарған Израиль Әдетте ядролық қару бағдарламасы жайлы көп айтылатын Иранның әл-ауқатына төніп тұрған ең үлкен қауіп – экономикалық санкция да, ислам дінінің сүнниттер мен шииттер болып бөлінгені де емес, су қоры сарқылып жатқаны. Проблеманың тым ауыр болғаны сондай – ел экономикасын шайқалтуы, жұрт дүрлігіп, тіпті үдере көшуі мүмкін. Жақында Иран үкіметі кеңесшісінің бірі 50 миллион ирандық, яғни Иран халқының 70 % -ы су тапшылығынан үйін тастап кетуі мүмкін дегенін Al-Monitor ақпарат порталы жариялады. Су мәселесі су саласын нашар басқарғаннан туады, ал Иранда бұл мәселе ушығып тұр. Жерасты су қоры табиғи жолмен, яғни жауған жаңбырдан соң қалпына келмейтіндей сарқылған, жағдай бұлай жалғаса берсе, таяуда су қабатының көбі кәдеге аспай қалады. Иран ауыл шаруашылығы – әлемдегі ең ысырапшыл сала. Көптеген ел суының 70 % -ға жуығын ауыл шаруашылығына жұмсаса, Иран 90 % -дан артық суын тұтынады.
Осыған қарамастан, Иран өзін-өзі азық-түлікпен толық қамти алмай отыр, болжамға сүйенсек, бұл тенденция одан әрі ушыға бермек. Ислам Республикасы аумағының басым бөлігі – жауын-шашын аз жауатын, шөлейтті және жартылай шөлейт жерлер. Елдегі құдықтардың жартысына жуығы заңсыз қазылған, біразы, біразы деймін-ау, басым бөлігі қазір әбден ластанған. Зауыт-фабрикалардың үштен екісі қалдық суын тазартпайды, өндірісшілер, тіпті химиялық өнім шығаратындар да лас суын Ирандағы өзен-көлдерге ағызып жібереді. Иран қалдық суының 60 % -ын тазартпайтындықтан, жерасты суы да, өзен-көлдері де ластанып кеткен. Оған өзгерген климат қосылып, жағдайды тіпті өршітуі мүмкін. Бұл мәселенің бәрін Израиль оңтайлы шешкенін білетін адам Иранға барса, жағдайға зер салған соң, Ислам Республикасы Израильге өштескенін доғарып, израильдік мамандарды көмекке шақырғаны жөн деп ой түюі мүмкін. Тосын естілсе де, тіпті қисынсыз көрінсе де, 1960 жылы осы айтылған жайттарды Иран шахы біртіндеп қолға алып, 1962 жылы тез аяқтауға тырысқанын айта кеткен жөн. Иранда израильдік гидрологтар, су инженерлері, жобалаушылар мен өзге де мамандар қызмет етіп, елдегі су ресурсын және инфрақұрылымын дамытуға атсалысқан.
Геосаясат тұрғысынан қарасақ, Израильдің Иранмен одақтас болғаны уақытша болса да, Араб мемлекеттерінің дұшпандығына қарсы күш, сонымен қатар аймақта оқшау қалған Израильге осы тығырықтан шығар жол іспеттес болған. Кейін ол әуежайга кетіп бара жатып көргенін, Тегеран көшелеріндегі тәртіпсіздік қалай өршігенін айтып берген еді. Ежелгі Парсы елінде жерастынан су келетіндей қалыпта қисайта қазып, гравитация әсерімен қажет алқаптарға су жеткізетін « қанат » де­ген тік шахталардан құралған күрделі суару жүйесі болған. Жиырма мыңнан аса ирандық қайтыс болып, үш жүз елдімекен қирап, екі мың жеті жүз жыл бұрын қазылған су құбырлары желісі істен шыққан. Қазвин Тегеранға, өзге де аймақтарға жеміс-жидек пен көкөніс жеткізіп отырған ауыл шаруашылығы қызған өңір еді. Жер сілкінісінен кейін шаруалар судан тарыға бастаған. Міне, осы аралықта Иран шахы Израильмен қарым-қатынасын жақсартып үлгерген. Кейбір Араб елдерінің соққысына төтеп бере алмаспын деп ойлаған Иран Израильді одақтас көретін. Шах Израильдің ауыл шаруашылығы, су, бір қызығы, ядролық қару саласындағы ғылыми жетістіктеріне тәнті болатын. Қазвинде жер сілкінгенде шах Израиль су жоспарлау және барлау саласында нендей жетістікке жеткенін білетін. Ол израильдіктерді Қазвиндегі қанаттарды қалпына келтіруге болатын-болмайтынын тез арада анықтап берсе деп шақырған.
Тапсырылған істі мұқият орындаған инженерлер су жүйесі толық істен шыққан, оны жөндеуге қыруар қаржы қажет деген. Қалай болғанда да, ежелгі Парсы елінің су желісі қазіргі ауыл шаруашылығының қажетін өтей алмайтыны анық еді. Израильдіктер үкімет басшылары мен шаруаларды қираған қанатты қалпына келтіруден бас тартып, Израильдегідей терең ұңғыма қазуға көндіреді. Иран мен Израильдің су саласындағы ынтымақтастығы бекіп, қарым-қатынасы дами түседі. Израиль су инженерлері Қазвинде ұңғыма қазуды бастап кетеді, көп ұзамай жергілікті шаруаларға аз су пайдаланып, көп өнім алу әдісін үйретуге Иран үкіметінен рұқсат алады. Олар Иран шаруаларына бұдан да басқа дүниелерді, яғни қай дақылды егіп, қалай сату керегін де үйрете бастаған. Қазвин халқы Израиль инженерлерімен кеңесіп, көмек сұрайтын, сонда инженерлердің бәрі ұлты мен дінін жасырмай ашық айтатын. Шмуел Абербах – Қазвиндегі жер сілкінісінен кейін шахтың шақыруымен Иранға барған БҰҰ Азық-түлік және ауыл шаруашылығы ұйымындағы сарапшылардың бірі. Геолог және жерасты суы жөніндегі сарапшы жер сілкінген соң көп ұзамай Қазвинге жол тартып, жаңа ұңғымаларды қай жерден және қалай қазу жоспарын құруға көмектескен.
Одан бергі он жеті жылда Иранға сан мәрте барып, түкпір-түкпірін аралап, иран гидрологтарымен танысады ( оқытқан кезі де болған ). Осы уақыт ішінде Израильге немесе еврейге қарсы бір ауыз сөз естімегенін, естісе де Совет Одағының қырғиқабақ соғыстағы бәсекелестерін жек көретін Иран коммунистерінен ғана естігенмін дейді. Абербах та өзге израильдіктер секілді, тек Тегеранда Иран-Израиль футбол командаларының матчы кезінде бір-ақ рет айқайлай айтқан жанкүйерлердің ұранынан болмаса, басқа уақытта Израиль туралы халық аузынан жаман сөз шыққанын көрмепті. Ол Иранға соңғы рет 1978 жылы барған, содан бері ондаған жыл өткенімен, жұмыс барысында танысқан, қазір кейбірі айдауда жүрген ирандықтармен әлі де достығын үзбеген. Корнелл университетінде оқыған, кейін Иранға барған Израиль ин­женері доктор Моше Габлиңердің ирандықтар туралы пікірі осыған ұқсас. Өмірлік дос таппаса да, ирандықтардың ыстық ықыласы мен шынайылығына тәнті болыпты. Ирандағы су қорын барлау мен бұрғылау жұмысына жауапты болған израильдік профессор Иссар жергілікті гидрологтармен саяхаттаған кездерін, олар Иранның шет аймақтарын аралатып, жергілікті халықпен таныстырғанын жиі айтады: « Бар білгенін бізбен бөлісу үшін Израильден келген деп таныстыратын, – дейді ол.
Тек жерге төселген кілем үстінде отырғанда, сосын, қойдың қуырылған еті мен күрішті пышақсыз, шанышқысыз қолмен жегенде қиналатынмын ». Әдетте ирандық су мамандары аса білікті емес. Профессор Иссар гидролог пен тех­ник даярлайтын бағдарлама құрастырып, геология, гидрология, химиядан сабақ берген. Шмуел Абербах Иран гидрологтары мен геологтары су қабатында қанша су қалғанын болжайтын есептеу моделін білсін деп жоғары математиканы үйреткен. Ол кездегі Иранның қонақжайлығы қазір жоқ: Израильмен қарым-қатынасына сызат түскен. Қазвиндегі дүкен қожайындары израильдіктер көңілінен шығу үшін иврит сөздерін үйреніп алатын. Доктор Габлиңер жергілікті саудагерлерге көбіне ивритше сөйлейтінмін дейді. Жергілікті ғимараттардан иврит тілінде оқытатын мектеп ашып, сонда израильдіктердің 60 % -ының баласын Израильден келген мүғалімдер оқытқан. Ал 1967 жылғы маусымда Алты күндік соғыста Израиль үш араб елінің армиясынан күйрей жеңілгенде, Қазвинге шахтың өзі келіп, Ари Иссармен және оның командасымен кездескені таңғаларлық жайт еді, бұл келісі Иранда израильдіктер атқарып жатқан жұмысты қолдағанын білдіретін. Шах Израильден өзге сала мамандарын да шақырып, Иран офицерлері мен ғалымдарын Израильге оқуға жіберген. Кейбір ирандық су ма­мандары Израильде ұзағынан қалып, озық әдістерін үйренген. Екі елдің сауда және саяси байланысы тереңдей түскен.
Қайда барсақ та құрақ ұшып күтетін. Иранда бәрі тым діндар немесе діндар отбасынан шаққан. Тіпті сол кездің өзінде Иран коммунистері ислам ғұрпын ұстанған. Дініміздің бөлек екеніне дінбасылардан басқа ешкім көңіл аудармайтын. Қанша тырыссақта, дінбасылар бізбен араласқысы келмеді. Арафат [ Палестинаны азат ету ұйымының басшысы ] айдауда жүрген [ аятолла ] Хомейниге жақсы сабақ берген екен, содан Хомейни дінбасыларына бізбен мүлде араласпау керегін ескерткен ». Иран дінбасыларының қарсылығына қарамастан, Израиль Қазвиннен кейін елдің өзге провинциялары мен аймақтарында да жұмысын жалғастырған. Иранның Исфаһан, Бандар Аббас сияқты ірі қалаларындағы су желісі мен кәріз жүйесінің құрылысын қадағалауды, Хамдан, Керманшаһ аймақтарына үй мен егістікке қажет суды жеткізетін құбыр салуды Израильдің TAHAL ( ивритше « Израиль суын жоспарлау » деген сөз тіркесінен шыққан қысқарған сөз ) мемлекеттік су-инженерлік компаниясына тапсырған. Халық саны жағынан екінші орында тұрған Машхад қаласындағы үйлерге газ құбырын тарту керек болғанда да, Иран үкіметі TAHAL компаниясының қызметіне жүгінген. Су саласында қызмет көрсететін өзге де израильдік компанияларды да Иранға шақырған. Израильдің ұлттық су кәсіпорны Mekorot-қа Иранның бүкіл аумағында Израильдегідей ұңғымалар қазу, Каспий теңізінің Иран жақ бөлігінде бір ірі жобаны іске асыру жайлы ұсыныс тастаған.
Израильдің ірі құрылыс жобаларын жүргізетін тағы бір мемлекеттік кәсіпорын Solei Воnеһ компаниясын Иран аумағында су бөгеттерін, қала инфрақұрылымын салуға жалдаған. Израил үкіметі су тұщыту идеясын дамытуға құрған IDE компаниясы шамамен 1968 жылы энергия үнемдеу саласында жақсы жетістікке жетіп, нәтижесін нақты бір іс барысында сынап көрсек деп жүрген. Дәл сол кезде Иранның әскери әуе күштері базасын таза және қауіпсіз сумен қамту қажет болады. Профессор Ари Иссардың айтуынша, Израильдің Тегерандағы әскери атташесі полковник Яаков Нимроди Израильдің су ресурсы саласындағы тәжірибесін дәл осы сәтте пайдалану Иран-Израиль әскери байланысын тереңдете түсетінін түсінген. Нимроди IDE компаниясын Иранға шақыру жағын қолға алады. IDE компаниясы он жылда Иранның әскери әуе күштері базаларына алты, елдің өзге аумақтарына он тоғыз шағын су тұщыту қондырғысын салған. IDE Иранда су тұщыту жүйесін салғалы шамамен қырық жыл, ал Ислам Республикасы Израильмен бүкіл байланысын үзгелі біраз жыл өткеннен кейін, яғни 2007 жылы IDE компаниясы басшыларының бірі Фреди Локиец Еуропадағы бір көрмеге барады. Сонда жанына бір ирандық инженер жақын келіп, Израильдің сол ескі су тұщытатын қондырғылары әлі қолданылып жатқанын, Иранның техник мамандары дәлме-дәл көшірмесін жасау үшін қондырғылардың бірін бұзып, қайта жинағанын айтыпты.
Жасап шыққан көшірме қондырғы жұмыс істеп тұрғанмен, Израиль қондырғысындай жақсы істемейді депті. Бахаи ағымының өкілдеріне де қауіп төніп, қудаланады. Ари Иссар мен Шмуел Абербахтың ирандық достары мен су саласындағы әріптестерінің көбі мұсылман, арасында бахаи сеніміндегілер де болған. Ал революция басталған күні елден қашқан сол адамдар әлі қуғында жүр. Бұл екі израильдік те су саласында қызмет еткен кей шенеуніктер осы күнге дейін құпиясы ашылмаған қылмыс үшін өлім жазасына кесілгенін мұңая еске алады. Израильдік су мамандарын ел­ден қуған Хомейни билігі ирандық су мамандарын да қудалап, өлім жа­засына кесіп, Иранның су индустриясына айтарлықтай зиян келтірген. Бұл жайт кейін елдегі су мәселесін ушықтырған. Жүзден аса дамушы елге берілген көмек Израиль 1950 жылдардың аяғынан бастап суару мен сумен қамту технологиясын дамушы елдерге, әсіресе Африка елдеріне үйрете бастаған. Бұрын отар болған және дамымай қалған елдермен жақын байланысу дипломатия және сауда саласына табыс әкеледі десек те, бастапқыда адамгершілік қағидасына және Израильдің сионистік философия нәтижесіне баса назар аударған.
Сионизм негізін қалаған пайғамбар Теодор Херзл еврейлер ұлттық мемлекетін құрған соң Африка халқына көмектесуге тиіс, өйткені олар « еврейлер ғана түсінетіндей қиындық көрді » деген ойын 1902 жылы жазған Altneuland ( « Ескі жаңа жер » ) саяси романының аяғында бас кейіпкер аузына салады: « Еврей мемлекеті қалпына келген соң, – дейді Херзлдің кейіпкері, – ендігі міндет – ( африкалықтар ) қара нәсілділердің мемлекетін қалпына келтіру ». Израильдің негізін салған көшбасшылар буыны Херзлдің идеологиясына сүйенетіндіктен, оның осы бір сөзі ұран секілді болып кеткен. Жаңа құрылған департамент MASHAV деп аталды, иврит тілінен аударғанда – « Халықаралық ынтымақтастық орталығы » деген тіркестің қысқарған формасы. Израильден шет елдерге жіберілген арнаулы өкілдердің дені – шаруалар мен инженерлер. Олардың көбі Екінші дүниежүзілік соғыста Британия армиясының Еврей бригадасында қызмет етіп, Британия тапсырмасымен экономикасы нашар отар елдерде жұмыс істеп, мол тәжірибе жинаған соғыс ардагерлері болатын. Әдепкі жылдары MASHAV ( және Израиль ) өкілдерін Африка, Азия мен Оңтүстік Америка елдері қуана қарсы алған. Израиль MASHAV АҚШ пен Еуропаның көмек көрсететін бағдарламаларындай қаржылай көмек көрсетпейтінін, грант бөлмейтінін бірден ескерткен.
Меир Африкаға айрықша назар аударғандықтан, MASHAV бағдарламасы бірер жылда-ақ танымал болып, Израильдегі су және өзге де сала мамандары Африкаға барып, жергілікті халықты оқытып жатты. Меир 1969 жылы Израиль премьер-министрі болған соң да, MASHAV пен оның Африкадағы бағдарламасына жақсы қолдау көрсеткен. Бұл оқиға Израильге ауыр соққы болды, алайда Голда құлазып, қатты күйінгені рас. Ол Африкадағы бағдарлама ісіне жан-тәнімен берілген еді, сол жанкешті еңбегі бір-ақ күнде күлге айналады ». Су жеткізу желісі, жер суару, азық-түлікпен қамту жөніндегі жап-жақсы жобалар бір демде тоқтап қалғандықтан, Израильмен, Меирмен байланыс үзілгені бағдарлама жемісін көре бастаған көптеген африкалыққа да ауыр тиген. Қазір Израиль жүзден аса дамушы елдің, соның арасында Африкадағы жиырма тоғыз елдің су саласын басқару, суару және өзге де сала мамандарын даярлауға атсалысып отыр. Маман даярлау бағдарламаларының негізгі бөлігі Израильде, бірлі-жарымы сол елдің өзінде жүзеге асады. Жалпы, су, жер суару мамандарын даярлайтын бағдарламаның 40 % -ынан астамы MASHAV департаментінің ақпараттық-насихат бағдарламаларына тиесілі. Елші Хаим Дивон MASHAV департаментін он бір жыл басқарып, көптеген дамушы елдерде болған. Біз оларға елу жылда су мен өзге де салаларда нендей жетістікке жеткенімізді көрсетіп отырмыз.
Израиль – озық үлгі, Израиль шыққан биікке дамушы елдердің қай-қайсы да шыға алады. Ал бұл елдер Америка жүйесін көргенде, оның өздерінде іске асарына сене қоймайды ». MASHAV құрылғалы департамент дайындаған бағдарламаға 130 елден 270 мыңнан астам адам қатысқан. Әлі көп нәрсе істеуіміз керек ». Тақыр кедейге қызмет ету Су саласындағы Израиль ойлап тапқан технологиялар мен өнімдерді әлемнің 150 елі пайдаланып отыр. Бір ғана TAHAL компаниясы дамушы елдердің су және суға қатысты салаларында қызмет көрсетуге маманданған. Дамушы елдерге көмектесуден Израильде TAHAL-ға тең келер абыройлы компания жоқ; бұл компания жер бетіндегі жүздеген мил­лион тақыр кедейдің өмірін жақсартқан. Израиль үкіметі 1950 жылдардың басында елдегі ірі су жобаларын жоспарлау, жобалау үшін TAHAL компаниясын құрған. Алайда 50 жылдардың аяғына қарай Израильдегі ірі жобалардың бәрі дерлік іске асып қояды. Жұмыссыз қалғысы келмеген мемлекеттік компания басшысы Израильде атқарылған жобаларға сұраныс бар-жоғын білмек болып, енді ғана тәуелсіздік алған елдерге аттанады. Сұраныс бар екен. Бірнеше жылда кей елдегі TAHAL-дың маңызы артып, сол жердеri квазимемлекеттік компанияға айналған. Кейін көп пайдасы тиетін болған соң, Африканың бірқатар мемлекеттері TAHAL компаниясын инфрақұрылым жобаларына кеңес беріп отыруға жалдаған.
Қиямет күнгі соғыстан кейін Африка елдері Израильден көмектесуге барған мемлекеттік қызметкерлердің бәрін елден шығарып жіберсе де, маңызды, жақын қарым-қатынасының арқасында TAHAL компаниясының жұмысы тоқтап қалмаған. Көп жобаға кеңес беріп отырған TAHAL компаниясын аса қымбат қазынадай көрген. Әдепкіде TAHAL компаниясы жобалау, инженерлік жұмыстар секілді қаржысы аз жобаларды іске асырған, кейін тәжірибе жинай келе, құрылыс, сауда, басқару салаларындағы ірі жобалармен айналысқан. Мұның бәрі TAHAL компаниясының келешек мақсатын ұлғайтуға негіз болған. TAHAL су, кәріз, жер суарумен қатар, қоршаған орта және агробизнестегі жобалармен айналысады, тіпті кейінгі жылдары табиғи газ саласына да араласа бастаған. Маргарет Тэтчердің Ұлыбританиядағы жекешелендіру моделін үлгі еткен Израиль үкіметі 1990 жылдары мемлекеттік компанияларын, соның ішінде ұлттық авиакомпаниясын, мемлекеттік банктер мен те­лефон монополиясын сатуға шығарады. Қазір бұл компанияда жылына 250 млн доллар табыс тауып отырған 1200 қызметкер жұмыс істейді. Отыз дамушы елде ондаған жобаны жүзеге асырып, бұдан өзге тағы ондаған елде жұмыс істеп жатыр. Сонымен қатар Израильдегі су ресурсына қатысты бүкіл жобаның шамамен 75 % -ын конкурстан жеңіп алып отырғанымен, дамыған елдердегі су нысандарын салмайды.
Израильдің шөл даладан су шығарып, тақыр жерді шұратқа айналдырып отырғанын бәрі біледі. Арнайы технологиямен аз су жұмсап, мол өнім алып отырғанымызды да біледі. Ал Израильдің су шаруашылығы туралы сөз қозғала қалған жерде TAHAL-дың не істейтінін білмейтін адамның өзі осы компанияны мақтап жатады. Әрине, осындай жетістікке жеткен TAHAL-дың абыройлы болғаны да орынды. Судан таршылық көріп отырған, әлі серіктес болып көрмеген қай елге хабарлассақ та, бірден сіздерді білеміз дейді. Өйткені Израильдің бұл саладағы жетістігі дүйім жұртқа мәлім ». Кейде TAHAL-дың Израильге қатысты болғаны компанияның бизнес-насихатына кері әсер ететін. Су саласындағы қыруар проблемасы барына қарамастан, Үндістан да Қытай сияқты, 1940 жылдардың аяғында арасына жыл салып екі ел қатарынан тәуелсіздік алғаннан кейін 40 жыл бойы Израильмен сауда-саттық, дипломатиялық қатынас орнатудан бас тартып келген. Үндістан Батысқа қарсы Қосылмау қозғалысының көшбасшы үш елінің бірі болған. Осы қозғалыс құрамындағы араб мемлекеттерінің мүддесін қорғаған ( сондай-ақ Израильмен қатыссам, елдегі мұсылмандар наразы болады деп қорыққан ) Үндістан Израильдің дипломатиялық байланыс орнатайық деген ұсынысынан бас тартып келген. Кей-кейде Үндістан БҰҰ отырыстарында Израильге қарсы дауыс беріп жүргенімен, қазір екі ел сауда және қорғаныс саласында байланыс орнатып, қарым-қатынасы жақсара түскен.
Бірақ 1980 жылдардың аяғында екіжақты сауда қатынасы басталғанға дейін Үндістан Израильмен бір де бір келісім жасаспаған. Содан бері компания Үндістан су желісінің көп бөлігін модерндендіруге ат салысқан. Ражастан, Гүжарат штаттарының бас жоспарын дайындау, Андхра-Прадеш, Тамил Наду штаттарының жер суару инфрақұрылымын салу, Ассам штатының кәріз жүйесін жобалау және салу секілді Дүниежүзілік банк пен бірқатар штаттар бірлесіп жариялаған конкурстарда TAHAL жеңімпаз болған. Жақында TAHAL бизнестің басқа саласына бет бұрып, Үндістандағы ірі су кәсіпорнының бір бөлігін басқаруға кірісті. Муниципалдық кәсіпорынды басқару әдетте үкіметтің міндеті болса да, әлемдегі басқа елдер секілді Үндістан да жол, көпір салу жұмыстарын мемлекеттік жекеменшік серіктестікке тапсырып, эксперимент жасап көрмек бол­ған. TAHAL Иерусалим су кәсіпорнымен және үндістандық инфрақұрылым компаниясымен серіктесіп, 2013 жылы Делидегі су кәсіпорнымен жаңа келісім жасасады. Үнді субконтинентін ұзақ уақыт отарлаған британдар Дели қаласында 800 мың адам тұрады деп жобалаған. Британдар 1947 жылы елден кеткеннен кейін де қалада жол, электр және су желісі қарқынды салынғанымен, қазір халқы 16 миллионнан асып кеткен қаланың қажетін өтеуге осы бар инфрақұрылымның да шамасы жетпей отыр. Делидегілер суды көбіне су таситын көліктен салып алады.
TAHAL мен серіктестері біріккен кәсіпорынға халқы бай, ғимараттары көркем Васант Вихар және миллионнан астам тұрғыны бар, халқы тығыз орналасқан, кедей Меһраули деген екі аудандағы су құбырларын қайта жобалап, жаңартып, іске қосу тапсырылған. Екі аудандағы эксперимен­ті сәтті іске асса, дәл осындай жобаны Делидің өзге аудандарында, тіпті Үндістанның басқа аймақтарында жалғастыруға мүмкіндік туар еді. TAHAL көрсететін қызмет түрлері тізіміне дамушы елдердегі муниципалдық су кәсіпорындарын басқару ісін де қосуы мүмкін. Компания Үндістанда жұмыс істеуге рұқсат алардан бірнеше жыл бұрын осы аймақта бір жобаны іске асырған. Компания 1975 жылдан бастап, 25 жылдан аса Непалдағы төменгі Гималайда жұмыс істеген. Мұнда TAHAL, негізінен, Бһайраһауа және Будданың туған жері Лумбини аймағынан жерасты су қорын тауып, жергілікті кедей шаруалар сол суды пайдалансын деп суару жүйесін салған. Біз әбден дағдыланып қалған инфрақұрылымның бірі де жоқ. Бір күні бір қызметкеріміз таңертең ұйқыдан тұрса, бөлмеде жылан жүр дейді ». Габлиңер басқарған кезеңде TAHAL компаниясы көп елде, соның ішінде Оңтүстік Американың он, Африканың бес елінде жұмыс істеген, Ганадағы жұмыстың басы-қасында жүрген. Бірақ ол Непалдағыдай жағдайды бір де бір елден көрмедім дейді.
Ондағы кедейлер өмірі қалай өзгергенін өз көзімізбен көрдік ». TAHAL мен израильдіктер сол « берекесі қашқан жерлерге » барудан мүлде тайынбаған, соның арқасында Израильдің әлемдегі су ресурсын игеру жобалары сәтті іске асқан дегенге Габлиңер де сенеді. Ел тұрмысы қандай нашар болса да, израильдіктер бір ауыз сөзге келместен жұмыс істеуге келіскен. Орта таптан шыққан, АҚШ-тағы Шырмауық лигасына кіретін университеттің бірінен философия докторы дәрежесін алған Габлиңер TAHAL мен израильдіктер осынша ауқымды істі атқарғанына үш себеп негіз болған дейді. Ол өзі қосқан үлесін айрықша атағысы келмегендей: « Біріншіден, Израильде елдегі проблемадан да күрделі тапсырмаларды шеше алатын дарынды маман көп болған, – деді. Екінші себеп – Израильдің намысы, сионизм мен еврей дәстүрі. Жұмысымызды көргендер Израиль мамандары істегенін бірден байқаса дейміз. Израильдік болғандықтан, қайда барсақ та жақсы жағымыздан көрінуге тырыстық. TAHAL Израиль компаниясы болғандықтан, жұмысымыз Израильдің беделін өсіре түссе деп ойладық ». Сондай-ақ Габлиңер бұл жерде альтруизмнің де маңызы алғашқы екеуінен артық болмаса, кем емес дейді. Бүкіл әлем халқына көмектескеніміз Інжілдегі өсиеттерді орындаған сауапты іспен тең ».
Үкіметтік емес ұйым Африканың су жүйесін Тель-Авивтен басқарып отыр Израиль үкіметі мен компаниялары өзі көмектескен дамушы елдердегі су саласына монополия орнатқан жоқ. Мысалы, Сиван Яаариді айтайықшы. Ол – ерік-жігерімен көп нәрсеге қол жеткізген мықты адам. Қазір жасы отыздың ішіндегі осы бір кіп-кішкентай израильдік қыздың Innovation: Africa немесе I: А атты үкіметтік емес ұйымы Израиль технологиясын пайдаланып, Африканың шалғай елдімекендеріне таза су мен электр энергиясын жеткізіп отыр. Ол Израильде туған, бала күнінде ата-анасы Францияға көшіп кеткен. Яаари коллежге түсемін деп АҚШ-қа аттанады. Оку ақысын төлейтін қаржы табу үшін жұмыс іздеп жүріп, сәнді джинсы киімдерін шығаратын Jordache компаниясы иелерінің бірімен танысып қалады. Ол Яаариді жұмысқа қабылдап, Африкадағы фабрикаларын тексеретін инспектор лауазымына тағайындайды. Өзіне дейінгі қызметкерлер сияқты Яаари де Израиль, АҚШ, Еуропа тұрмысын өзі барған Африка халқының тіршілігімен салыстырып, айырмашылығын көріп, әсіресе таза су мен электр энергиясы секілді күнделікті тұтынатын игіліктер жоғына таңғалады. Көргенін көңілге түйген ол алда не күтіп тұрғанын білмесе де, халықаралық энергетика менежменті магистрі боламын деп бел буады.
Кейін БҰҰ-ға жұмысқа тұрып, Сенегалдың шалғай аудандарын аралағанда, ауыл тұрғындарының су сорғысы бұзылып, қосуға дизель отынын таппай отырғанын көрген. Көргенім жаныма қатты батты ». Нью-Йоркке оралып оқуын жалғастырған Яаари кейін, Израильге кетер алдында Innovation: Africa ұйымын құрады. Бұл ұйым шамдарды, клиникадағы вакцина сақтайтын тоңазытқыштарды күн сәулесінен алынған энергиямен қоректендіретін энергия жүйесін жасағанын қалап, бастама көтерген. Сондай-ақ күн энергиясымен жұмыс істейтін су сорғысын орнатсақ дегенді де ойлап қойған. Яаари бар тапқан-таянғанын салып, 2009 жылғы қаңтарда Уганданың Путти елдімекенінде күн энергиясымен су шығару жобасын бастап кетеді. Кейін өзге де жобаларға қатысқан ұйым қазір Африканың жеті елінде жобаларын іске асырып жатыр. Innovation: Africa үкіметтік емес ұйымының Угандадағы ауызсудан таршылық көріп отырған миллиондаған ауыл тұрғынының аз бөлігіне ғана көмектескенімен, Африкадағы кей мемлекет басшыларының назарына іліккен. Уганданың премьер-министрі Руһакана Ругунда бір сұхбатында Яаари мен Innovation: Africa ұйымының жұмысына жоғары баға беріп, бұл іс « Израиль мен Уганда ынтымақтастығының жемісі » деген. Үш баласы бар, Израильдегі жүз елу адам жұмыс істейтін New Yorkstyle маникюр салоны желісінің негізін қалаған Яаари қазір су саласындағы жобаларының аясын барынша кеңейтсек деп отыр.
Яаари ойлағандай, су табу аса қиын іс емес екен. Тек таба білу керек. Мамандар кеткен бойда-ақ олар құрған жүйе қирап, тұрғындар бұрынғы күйіне қайта түсетіні – Африкадағы су жеткізу саласында көмек көрсететін бағдарламалардың үлкен мәселесі ». Яаари бұл мәселені смарттехнологиямен шешуге тырысқан, нәтижесінде қазір Израильде отырып, қашықтан басқарады. Су саласында көмек көрсететін өзге ұйымдар да осы мәселемен бетпе-бет келіп отыр. Алайда Innovation: Africa ұйымы мұның шешімін тауып, су жүйесін қирату, вандализм, ұрлау сияқты мәселелерден қорғайтын жүйе жасап шығарған. Шешімі – қарапайым. Табылған сапалы жерасты су қорын шығарғанға дизельмен істейтін бұрғылау қондырғысын жалға алып пайдаланады. Су сорғысын шахтаның ішіне орнатқан. Су сорғысына керек электр энергиясын күн батареясынан алады, ал оны су сорғысына қосқан. Су сорғысы су қатпарынан су сорып, қасында тұрған су жинайтын мұнараға құяды. Мұнарадағы су ауылдағы су қажет жерлерге гравитация күшімен ағып барады. Мұнда таза сумен қатар азық-түлік те тапшы. Ал Innovation: Africa ұйымы жасаған су желісі күн панельдері орнатылған тамшылатып суару жүйесіне қосылған. Тұрғындар енді тек тамшылап су ағатын жерге тұқым тастап, егін салса болды.
Астық жинаудан өзге жұмыстың бәрі мыңдаған миль қашықтағы Израильден басқарылады. Innovation: Africa ұйымының технология жөніндегі директоры, ин­женер-электрик Меир Якоби АҚШ-тың ірі технология компанияларының Израильдегі ғылыми-зерттеу орталығында жұмыс істеген. Ол қазір өзінің техникалық стартапына да, Innovation: Africa ұйымындағы жұмысына да үлгеріп жүр. Ол Африкадағы әрбір су жүйесін Тель-Авивтегі Innovation: Africa кеңсесінде отырып қадағалап, басқаратын қондырғыны қарапайым бөлшектерден құрастырған. Африка елдімекеніндегі кез келген ақпарат жөнелтетін сымсыз қызмет түрі немесе ұялы телефон арқылы ( « Жалаң аяқ жүрсе де, африкалықтардың ұялы телефоны бар » дейді Яаари ) мұнарадағы су мөлшері, сорғыдағы, тамшылатып суару жабдығындағы, күн батареясындағы ақау туралы ха­бар беріп отырады. Якоби Африкадан келген ақпаратқа сол жердегі күн райы жайлы мәліметті ғана қосады. Күн райы күндегіден ыстық немесе бірнеше күн бұлтты болып, күн сәулесінен электр энергиясын алу қиындаса, кез кел­ген жағдайға дайын отыру үшін су сорғысынан мұнараға көбірек су құйып қояды. Жаңбыр жауса, қай жерде қай дақыл өсетінін, қаншалықты өскенін ескере отырып, тамшылатып суару жүйесіне су жібермеуді, суды қайта беруді ойластырады.
Техникалық қиындық туа қалса, Якобиге бірер минут ішінде ақпарат жетеді, ал жөнделуге тиіс ақау туралы толық деректі ақпарат жөнелтетін жүйе сол жердегі инженерге автомат жөнелтіп отырады. Якоби бұл жүйе үнемі масштабталатындықтан, әр бөлігін автоматтандыра аламын дейді. Тамшылатып суару әдісін пайдаланғалы елдімекендердегі азық-түлік шығымы артып, халық тамақтан тарықпайтын болған, тіпті бұдан да өзге тосын сыйы көп. Нәтижесінде тамақтың түрі көбейіп, қаржысы да бұрынғыдан көбейген. Тамшылатып суару жүйесі экономиканы дамытудың құралы бола алды. Сондай-ақ су жүйесі дұрыс болса, елдімекендегі жағдай да жақсы болады, сондықтан барлығы су жүйесін қорғауға тырысады ». І: А ұйымы Африкадағы ондаған елдімекенге су жүйесін салған, ал нәтижесі көзге көрініп-ақ тұр. Олар таза суға жуынуды үйренеді. Әдетте балалар лас су ішкендіктен ауырады, енді денсаулығы да жақсаратын болды. Балалардың күн тәртібі де өзгереді. Бұрын балалар, әсіресе қыздар күніне екі-үш сағатын су тасуға жұмсайтын. Әбден қалжырап, шаршап қайтатын. Қазір су келіп тұр, енді балалар мектепке алаңсыз бара алады. Су тасып әуре болмайды. Суды қалағанынша тұтынып, еркін шомыла алады ».
ЕШКІМГЕ ДЕ КЕПІЛ ЖОҚ: КАЛИФОРНИЯ ЖӘНЕ МОЛШЫЛЫҚТЫҢ АУЫРТПАЛЫҒЫ Адамдар жаңа дәуірге аяқ басқанымызды сезінуге тиіс. Бұрын шап-шағын көз тартар көгалыңызды күнде суаратынсыз, қазір ондай заман жоқ. Калифорния губернаторы Жерри Браун Бәрі бұрынғыдай қалсын десек, онда бәрін өзгерту керек. Жузеппе Томази ди Лампедуза, The Leopard ( « Леопард » романы ) Изариль осы кезге дейін шетелдегі суға қатысты жобаларының бәрін экономикасы дамымаған немесе нашар дамыған аймақтарда іске асырып келген. Алайда Израильдің өнертапқыштары мен кәсіпкерлері су саласында жаңа технология ойлап тапқан сайын оның жаһандагы су мәселелерін шешу мүмкіндігі артып, дамыған және суға бай елдерді де өзіне тарта бастаған. Су технологиясын ойлап тауып, іске асыратын израильдік компаниялардың көбі қазір әлемдегі бай, тіпті су қоры өте мол елдердің де су жүйесіндегі мәселелерін шешуге атсалысып жүр. Израильде су шаруашылығына қатысты барлық сала инновациялық тәсілмен жұмыс істейді: теңіз суын тұщыту өндірісі; жер суарудың тиімді де күрделі амалдары; қалдық су тазартудың озық әдістері; ысырап болып жатқан су шығынын есептеу және текке ағып жатқан жерлерді табу; сондай-ақ су жүйесінің қай саласына да зор сенім артып, сенім қалыптастыруға негіз болатын жаңа технологиялар осы саланың кең қанат жаюына серпін берді.
Израиль дамуы кенже қалған елдердің ғана емес, бай елдердің де су үнемдеу су жүйесіндегі шығын мен электр энергиясын тұтыну мөлшерін азайту секілді мәселелерін шешіп, тиімді технологияларымен көмек беріп отыр. Айта кетер жайт, Израиль дамыған елдерге дайын өнім ұсынғаннан, қызмет көрсеткеннен бөлек, анағұрлым зор дүние бере алады. Мәселен, су ресурсы саласындағы тәжірибесін, әсіресе қазір әлі білінер-білінбес проблеманы күні бұрын анықтап, шешімін табатын инновациясын көрсетіп, бөлісе алады. Әдетте суға бай елдердегі коммуналдық қызмет көрсететін кәсіпорындар және шаруалар су ресурсын басқару мен пайдалану саласына инновация енгізуге құлықсыз келеді. Ол ол ма, үкімет басшылары да су саласындағы қиындықтардың бастапқы белгілері байқала бастағанымен, су дағдарысын болдырмау үшін қайтпек керек деп бас қатыра бермейді. Бәрі бұрынғыдай, үйреншікті жағдай секілді көрінгендіктен, ешкім де су бағасын нақты құнына сәйкес қымбаттату жайын ойламайды. Тіпті сайлаушылар да, ірі бизнесмендер де су мәселесін шешу керек деп талап етпеген. Сайлаушылар мен өнеркәсіп иелері талап етпегендіктен ( талап ету керегін қайдан білсін ), сайлауға түскен қайраткерлер де бұл мәселеге жете көңіл бөлмеген.
Батыс елдерінің су инфрақұрылымы жақсы дамыған, сондықтан таза судан тарығып отырған жоқ және бұл елдер суды мүлде таусылмайтын ресурс көреді. Көп елдегі су саласын құқықтық-нормативтік тұрғыдан реттеу тәсілі тиімсіз, сондықтан жергілікті халқы, ауыл шаруашылығы, өнеркәсібі суды ысырап етіп, бейберекет тұтынатын болған. Қай елдің де су жүйесіне көзқарасы өзгеруге тиіс. Бай елдерде оған жұмсалар қаржы жеткілікті, ал дамушы елдер ақшадан қысылуы әбден мүмкін. Судың нақты құнын төлеуге бай елдердегі шаруалардың шамасы жетер, қанша дегенмен ол елдердің инфрақұрылымы дамыған, басқаруы да тиімді, халқы да белсенді. Ең бастысы, азаматтарының көзі ашық, сондықтан мұндай өзгеріс не үшін қажет болғанын оңай түсіндіре аласың. Суға таусылатын ресурс деп қарамасақ, қазірден бастап бірқатар шектеу қоймасақ, тұтынушылар мен шаруалар таяуда, тіпті аяқасты судан таршылық көруі мүмкін. Мол қаражат көп нәрсені шешуге ықпал етері сөзсіз, алайда таяп қалған су дағдарысынан құтқара алмайды. Бай елдер су тапшылығын әлі қатты сезіне қойған жоқ, сондықтан олардың алыстан белгі бере бастаған су саласындағы қиындықтарын анықтайтын уақыты бар.
Суы аз аймақта орналасқанымен, су қорын арттырудың жолын тапқан Израиль кез келген ел бұл мәселеге уақыт бөліп, инвестиция құйып, ұстанымын өзгертсе, келешекте су мәселесін оңтайлы шешуге болатынын көрсетіп отыр. Жаман айтпай жақсы жоқ, мол судың өзі тартылып қалғанын байқамай қалуымыз мүмкін. Соның бірі – Бразилия. Бразилияға төнген қауіп Экономикасы жылдам дамыған Бразилия ондаған миллион тұрғынын кедейлік құрсауынан шығарып, орта таптың жағдайын оңалтқан. Оңтүстік Америкадағы экономикасы қарқынды дамып жатқан, инвесторларды қызықтырған елдердің бірі болған. Сондай-ақ әлемдегі ең үлкен өзен Амазонка да Бразилия жерінен ағып өткенімен, қазір елдің экономикалық астанасы Сан-Паулуда су мәселесі туып отыр. Елдегі қуаңшылық бар, оның үстіне су саласындағы саясат нашар жүргізілгендіктен, Сан-Паулудың өзінде зәулім ғимараттарға, қонақүйлерге, байлар тұратын аудандарға су жеткізу ауқымды проблемаға айналған. Бразилияның 200 миллион халқының 20 % -ы Сан-Паулу штатында, ал 10 % -ы осы Сан-Паулу қаласында тұрады. Бразилияның ішкі жалпы өнімінің үштен бірі Сан-Паулу экономикасына тиесілі. Өнеркәсіп өндірісінің 40 % -ынан астамы осында орналасқан. Дегенмен Сан-Паулу тап болған су дағдарысы таяуда шешілмесе, кейін осы бір дүниежүзілік қаржы орталығы мен оның төңірегіндегі жағдай қандай болары белгісіз.
Бұл аймақта электр энергиясының басым бөлігін гидростанциялар өндіреді, дегенмен су аз болғандықтан, электр энергиясын шығаратын турбинаны қосуға шамасы жетпейді. Электр энергиясының тапшылығы Сан-Паулу мен оның маңайындағы сегіз штатқа ауыр тиіп, миллиондаған адамның денсаулығына, қауіпсіздігі мен тұрмысына әсер еткен. Электр энергиясы жетпегендіктен, су сорғысы да жұмыс істемей, құбырдағы су азайып, үйлердің көбіне бірнеше күн қатарынан су бармаған. Кейінірек уақытпен ғана берілген. Мейрамханалар ыдыс жуа алмай, тамақ салатын тәрелке қалмаған, халық жуынатын су таппай, тіпті дәретхана суын ағыза алмаған. АҚШ-тың ірі қалалары секілді мегаполис те судан тапшылық көрген. Сусыз қалған халық рұқсатсыз құдық қазып, су қатпарына, жерасты суына қауіп төндіре бастаған. Кейбірі онсыз да шұрқ тесік құбырларды тесіп, су ұрлап, су қорын тіпті азайтып жіберген. Жұрт қиындықтан шығар жол іздеп, үйі мен пәтері шатырына жаңбыр суын сақтайтын шағын жүйені қолдан жасап орнатқаны тағы бір күрделі мәселе туғызған: маса күрт көбейіп, халық арасында денге безгегі тарай бастаған.
Елдегі азаматтық қоғам бүліне қойған жоқ, дегенмен инфрақұрылымды жөндеп, су мәселесін дер кезінде анықтап, қам жасамағаны үшін сегіз жыл бойы: қуаңшылыққа дейін де, кейін де үкімет пен жергілікті су шаруашылығы кәсіпорындарына наразылық танытқандар қатары көбейген. Сан-Паулудан кету керек деген ойға бекіп, көше бастаған халықты кейін « су босқындары » деп атап кеткен. Калифорния Израильге жүгінді Әзірше АҚШ-тың бұл ірі штатында Сан-Паулудегідей су тапшылығы мен дағдарысы сезіле қойған жоқ. Дәл Бразилияның ең ірі қаласы мен штатындағыдай болмаса да, Американың батысындағы бірер жылға ұласқан қуаңшылықтан кейін әйтеуір бір кезде су тапшылығы болатыны, АҚШ-тағы өмір салты күрт өзгеретіні халықты алаңдата бастаған. АҚШ-тың алып штаты да Бразилия мен Сан-Паулу секілді судан тапшылық көреді дегенді бірер жыл бұрын ешкім ойламағаны анық. Калифорния десе, бірден су шашырап тұратын көгал, айнадай жылтыраған көліктер, үй артындағы бассейн мен су толы жакузи ванна елестейді. Калифорнияның кей ауданы, әсіресе ең ірі қаласы Лос-Анжелес шөлге жақын болғынымен, ондағы сән-салтанатқа толы думанды өмірге қарап су да, басқасы да мол екен деген ой келеді.
Бұл штатта жойылып бара жатқан балық түрлерін қорғап, сапалы өнімдері әлемге тараған, суды көп пайдаланатын мемлекеттік шаруашылықтардың өзіне өзен суын пайдаланғанға шектеу қойылған. Тек төңірегіндегі өзеннен басқа жерүсті сулары мен су қабатындағы су көздерін емін-еркін пайдалана алады. Қазір Калифорниядағы су қабатының көп бөлігі тартылып кеуіп қалғандықтан, штат басшылығы ешкімге ескертпестен жоспарын түбегейлі өзгертіп отыр. Бір кездері су қоры мол болған штат қуаңшылық болмасын деп, су пайдалануға шектеу қоя бастаған. Штат басшылығы күнделікті тұрмыста тұтынатын су межесін күрт қысқартып тастаған соң, шаруалар одан зорына тап болмай тұрғанда суды үнемдейік деп шешкен. Қазір штаттағы шипажайлар гольф алаңына, субұрқаққа, саябақтағы аттракциондарға тазартылған су пайдаланады. Әлемдегі судан тапшылық көрген елдер талай жылдан бері су мәселесін шешу үшін не істеп келсе, Калифорния басшылығы да соны істеді: Израильге серіктес болайық деп ұсыныс тастап, көмек сұраған. Израильмен экономикалық байланысын тереңдетуді көптен бері айтып жүрген Калифорния қуаңшылық мәселесі меңдегенде шұғыл іске кіріскен. Шаруалар мен тұрғындарға жағдайдың қаншалықты қиын екенін түсіндіріп, алда күнделікті тұтынатын « судың айтарлықтай азаю » қаупі барын ескерткен. Сонымен бірге Калифорниядағы қуаңшылық салдарынан болатын өртке, ауызсу тапшылығына дайын болу керегін шегелеп айтқан.
Келіссөз ұзаққа созылды. Екі айда Браун мен Израильдің премьер-министрі Бенямин Нетаняху Кремний алқабында « Өзара түсіністік » меморандумына қол қойып, « экономикалық байланысты күшейту мақсатында стратегиялық серіктестік » құру процесін бастап кеткен. Серіктестіктің басты мақсаты – Израильмен бірігіп инновациялық жобалар жасау. Инновациялық жобалардың ең басында су саласы тұрған. Сөз кезегі тигенде Браун Калифорния өзекті мәселесін шешу үшін неге Израильмен байланысқанын айтып, бірнеше себебін атап өткен. Бірінші кезекте Калифорниядағы су мәселесіне тоқталған: « Қатты қуаңшылық болуы мүмкін, – деді Браун, – сондықтан суды тиімді және ақылмен пайдалану қаншалықты маңызды екенін байқап отырмыз. Израиль бұл салада жетістікке жетуге болатынын көрсетті, меніңше, бұл – бірлесе жұмыс істеуге жақсы мүмкіндік ». Нетаняху жауап орнына: « Израильде су проблемасы жоқ. Бұл қалай дейтін шығарсыз? » деп Браунға қарсы сұрақ қойып, әрі қарай қазір Израильдегі жауын-шашын мөлшері Израиль мемлекеті құрылған кездегіден екі есе аз, ал халқы он есе өскенін, сонымен бірге тұтынған судың нақты көрсеткішін көрсететін ішкі жалпы өнім жетпіс есе көбейгенін тілге тиек еткен.
Нетаняху Израиль ауыл шаруашылығында қалдық суды тазартып қайта пайдалану, тамшылатып суару, суды ысырап етуге жол бермеу, тұщыту арқылы су проблемасын шешіп отыр деген. Бұл мәселені бірлесе отырып шешеміз деп ойлаймын. Тәжірибеміз бар. Алғаш істегелі тұрғанымыз жоқ. Нақты жетістігіміз жетеді ». Бұл меморандум үкімет басшыларының бұрынғы үкіметаралық меморандумдарынан өзгерек. Өзара түсіністік меморандумында Израиль мен Калифорния кәсіпкерлері және университеттері бірлесе жұмыс істеуіне көмектесетін ұйым құру жайлы айтылған. Сондай-ақ су және бас­ка да мәселелерін шешу үшін Калифорния штатындағы өзге қалаларды Израильмен ынтымақтасуға шақырған. Меморандумға қол қойған соң, көп ұзамай Калифорния универ­ситеті жүйесіндегі көшбасшы мектептер, соның ішінде Лос-Анжелес пен Берклейдегі Калифорния университеті осы меморандум аясында Израиль профессорларымен және университеттерімен ынтымақтасқанға негіз болар жобалар ойлап таба бастаған. Калифорнияның екі қаласында, соның ішінде Израильден ауызсу алып отырған, ластанған су қабатын тазартып бер деп өтінген Лос-Анжелесте жергілікті су мәселесін шешу үшін израильдіктер ойлап тапқан шешімдерді қолданып көретін жұмыс тобы құрылған. Киш Ражан – губернатор Браунның бас көмекшісі. Калифорния – жеке ел болса, экономикасы жағынан әлемде сегізінші орында тұратын алып штат, ал Киш осы штат губернаторының бизнес және экономиканы дамыту саласын басқарады.
Штаттағы ауыл шаруашылығы саласының құны 70 млрд доллардан асады. Жеміс-жидек, көкөніс, жаңғақ болсын, шетелдегі тұтынушы сатып алуға ықылас білдірген кез келген өнімді экспорттау бір жағынан қарағанда су экспорттауға жатады. Ал су тегін болса немесе оған таусылмайтын қор деп қараса, шаруалар экспорт құнына су құнын қоспайды. Су қоры тапшы болса, жаңа су ресурсын тауып, игергенге дейін экспортқа шығаратын дақылдар өсіру қаншалықты орынды деген саяси сұрақ туады. Өнімді сатқаннан түсетін қысқамерзімді пайдаға қызығып, онсыз да сарқылып бара жатқан су қабатындағы қалпына келмейтін су қорын сорып алып, штаттың, аймақтың, елдің ертеңгі су қорына кауіп төндіру мәнсіз екені анық. Дегенмен адамдар Калифорнияда да, әлемнің түкпір-түкпірінде де осындай мәнсіз тірлікке барып жатқаны рас. Калифорниядағы тағы бір негізгі индустрия – туризм және экспортқа шығуды көздеген ауыл шаруашылығы саласы екеуінің арасындағы айырмашылық жер мен көктей. Туризм штат экономикасына 100 млрд доллар табыс түсіріп отыр. Штатымызда демалыс орындары, гольф, жағажай, табиғаты ерекше жер көп. Бұл салаға да мол су керек ». Израильмен қарым-қатынас орнату Калифорнияға осы өмір салтын сақтап қалуға, дамытуға көмектесетін аса маңызды қадам.
Бұл ел су құнын есептеуді, суды тиімді пайдалану технологиясын қалай қолдану керегін жақсы біледі. Осының арқасында қазір Израиль көптеген табысқа жетіп отыр. Бұл технологиялар Калифорнияға енді келді, ал Израильде бұрыннан бар. Осы және өзге де салаларда Израильден үйренеріміз көп » дейді Ражан. Сонымен бірге Ражан Калифорниядағы су жүйесін қалпына келтіру үшін Израиль тағы Сан-Диего маңындағы Карлсбадта су тұщытатын қондырғы салып жатыр дейді. Бұл қондырғыны израильдік IDE Technologies компаниясы салып жатыр. Алайда құрылыс біраз уақыт тоқтап қалып, ұзаққа созылған сот өндірісі бар, тағы рұқсат бергенін күткені бар, бас-аяғы он жылдан соң қайта жанданған. IDE компания­сы Израиль мен әлемнің өзге де елдерінде салып, басқарып отырған су тұщытатын қондырғыларының бәрінде пайдаланатын жаңа тех­нологиясын Карлсбадтағы заманауи қондырғыға да түгел орнатқан. Карлсбадтағы қондырғы іске қосылған соң, күніне 50 млн галлон су тұщытатын Батыс елдеріндегі ең үлкен қондырғы болмақ, қазіргі су тұтыну мөлшерімен есептесек, бұл қондырғыдан шыққан су 300 мың калифорниялыққа жетеді.
Қондырғы штатты әбігерге салған қуаңшылық пен талай жылдан бері суды бейберекет тұтынып, ақырында тап болған тапшылықтан толық құтқара алмаса да, ешқашан өздігінен шешілмейтін мәселені шешу жолында жасалған сирек те маңызды қадам болып қала бермек. Калифорниядағы су мәселесі дүйім жұртқа жария болғанымен, судан тапшылық көріп отырған жалғыз ол емес. Кейінгі уақытта Техастың да көп ауданы қуаңшылықтан қатты зардап шеккен, бертін келе қуаңшылық кезіндегі шектеулер ішінара алынып тасталғанымен, АҚШ Ұлттық метеорология қызметінің өкілі: « Енді бұрынғыдай болады, қалпына келеді дей алмаймын » дейді. Техастағы ондаған ұжымдық шаруашылықтар судан таршылық көріп отырса, кей жерлердегі халық тіпті ішер суға жарымай қалған. Калифорния сияқты Техас экономикасы да қуаңшылықтан зардап шегіп, 2011 жылы әбден күйреген, тіпті соның салдары әлі де байкалады. Үш жүз миллионнан аса ағаш қурап қалған. Ондаған елдімекен бірнеше апта бойы сусыз қалып, көпшілігінің су жүйесі әлі қалпына келмеген. Израильде жүргенде Перри Техас штатындағы беті қайта бастаған қуаңшылық зардабын жойып қана қоймай, алдағы қуаңшылықты болдырмау үшін қамдану керек деген.
Оның бұл сөзінен қуаңшылықтың экономикаға тигізген зияны мен миллиондаған техастықтың тұрмысын шайқалтқан зардабын инфрақұрылымға қаржы бөліп, жүйелі жоспарлау арқылы азайтуға, тіпті айналып өтуге болатынын байқаймыз. АҚШ-тың көптеген штатында жер өңдеп, нәпақасын тауып жүргендердің өркендеуі мен күнкөрісіне қауіп төндіріп тұрған жалғыз Калифорния мен Техастағыдай қуаңшылық емес. Ұлы жазықтағы су қабаты мол аймақта орналасқан Оңтүстік Дакота, Уайомиң, Небраска, Колорадо, Оклахома, Канзас, Техас, Нью-Мехико сияқты сегіз штатындағы шаруалардың өз мұңы бар. Олар да өсіріп отырған жоңышқа, жүгері, бидай секілді дақылдарды су қабатынан үздіксіз су алып суара бере­тін күндер келмеске кеткенін біліп отыр. Осыған дейінгі әдіспен суара берсе, уақыт өте су қоры сарқылары анық. Мыңдаған жыл бойы табиғи жолмен толыққан орасан зор аумақтағы су қабатының су қоры кейінгі он шақты жылда қатты азайып кеткен. Шаруалардың алаңдайтындай жөні бар. Алайда бұл мәселені аз суарып, көп өнім алатын дақыл сортын таңдап, суды, су қабатын ластайтын тыңайтқышты аса қажет етпейтін технология көмегімен шешуге бола­ды. Ұлы жазықтағы шаруалар су қабатын сарқылмасын десе, Израиль шаруалары сияқты әр тамшыны есеппен жұмсауы керек және әр тамшыны қайта пайдаланатын әдіс ойлап табуға тиіс.
Өзге штаттардағы ауыл шаруашылығы мен өнеркәсібі де зардап шегіп отыр. Невада, Нью-Мехико, Аризона су тапшылығымен күресіп келеді. Жүз жылдай бұрын өзен сағасын бұру жобасы басталып, содан бері Батыс аймақтың көп бөлігіне су жеткізіп отырған Колорадо өзені қуаңшылық, суды шектен тыс пайдалану, тиімсіз жоспарлау салдарынан бұрын-соңды болмаған күйге түсіп, суы едәуір тартылып қалған. Сонымен бірге Айдахо, Орегон, Уошиңтон штаттары да қуаңшылықтан зардап шегіп отыр. АҚШ үкіметіндегі Есеп палатасының дерегіне сүйенсек, елдегі жалпы елу штаттың қырқындағы су ресурсын басқаратын кәсіпорындар, оның арасында біз айтып өткен он бес штаттың кәсіпорындары да бар, алдағы он жылда тұщы су тапшы болатынын біліп отыр. Қолда бар мәліметтер әртүрлі болғандықтан, су тапшылығын болдырмаудың нақты жолы да белгісіз. Мемлекеттік бірыңғай жоспар болмаған соң, бұл болжамның географиялық ауқымы да, әр штатқа қажет су шамасы да әртүрлі. Сонымен бірге мұндай бай штаттардағы бұл саланың дамуына су ресурсын қалай басқару керегін көпшілік талқысына салатын, алайда негізгі принципі тым аз нормативтік құжаттар да кедергі болып отыр. Мыңдаған бөлімшесі бар, бюрократиялық құрылымы әбден бекіген мекемелерден өтіп, шешім қабылдау жұмысын үйлестіру де мүмкін емес.
Су кеңесі, су басқармасы, су алқасы сияқты органдар, сондай-ақ сол органдарға қарасты үкіметтік кәсіпорындардың әрқайсы кез келген бюрократиялық қоғамдағыдай өз құқығын жоғары қойып отыр. Басқарушы органдар көп болғаны сондай – бір басқарма шегінен асып кететін бұл географиялық ауқымы кең мәселені күні бұрын жоспарлауды, күнделікті мәселелерді шешуді, су ақысы мен салық секілді инфрақұрылымға қажет қаржы көзін табуды айтарлықтай қиындатып отыр. Болашаққа бағдар Калифорниядан, су дағдарысы таяп қалғанын сезіп отырған қырық штаттан, суға сұраныс пен су желісі арасындағы айырмашылықты көре бастаған әлемдегі ең бай елдерден жеткен осындай жағымсыз жаңалықтармен қатар, су саласындағы қай қиындықтың да шешімі барын білдіретін жақсы жаңалықтар да бар. Израильдің тәжірибесі, кемшілігі мен сәтсіздіктері, қабылдаған шешімдері қандай жағдайда да үлгі бола алады. Израиль кезіккен және тиімді шеше білген бірнеше су проблемасына мысал келтіріп, бұл тәжірибе АҚШ шаруалары мен халқына, қоршаған ортасына қалай әсер еткеніне тоқталамыз. Израиль суармалы жерінің 75 % -ын тамшылатып суару әдісімен суарады, сөйтіп, аз су жұмсап, көп астық алып отыр. Уақыт жоғалтпай, АҚШ-тағы жаңбыр аз жауатын аймақтарға тамшылатып суару әдісін енгізу керек.
Калифорния шаруалары кейінгі бірнеше жылда тамшылатып суару әдісін жиі пайдаланып жүр, нәтижесі де өте жақсы. Бұл әдісті барлық жерде қолдануға болады. Ал үкімет тамшылатып суару жабдығын орнатуға баға кедергі болмайтындай саясат жүргізуі керек. Жабдықтың амортизациясына арнайы салық жеңілдігін беріп, мемлекеттік несие бағдарламасын енгізсе, шаруалар су үнемдеу процесін жылдам қолға алар еді. Сонда егінді жайып суару әдісі қалыпты саналмай, шетін әдіс болып қалар еді. Қазір Израиль шаруалары тазартылған қалдық суды құнды ресурс санайды. Бұл елде қалдық судың 85 % -ы тазартылып, қайта пайдаланылады. Ендігі меже – келер бесжылдықта осы көрсеткішті 90 % -ға жеткізу. АҚШ-та қалдық судың басым бөлігі тазартылғанмен, негізгі бөлігі қайта пайдаланылмайды: көлге, өзенге, мұхитқа ағызып жібереді. Тек 8 % -ға жетер-жетпесін қайта пайдаланып отыр. Жоқ инфрақұрылымды нөлден бастап салуға көп қаржы жұмсалары сөзсіз, бірақ дәл осындай жолмен шаруалар тазартылған қалдық суды қайта пайдаланса, тұщы суға сұраныс азайып, Лос-Анжелес сияқты қалалардан шыққан тазартылған қалдық сумен гольф алаңдарын, көшедегі көгалдарды суарар еді. Израиль өзінің қып-қысқа жағалауына су тұщытатын бес қондырғы салған, оның біреуі – әлемдегі ең ірі және энергияны ең тиімді пайдаланатын қондырғы.
Одан бөлек, Израиль теңіз суы да кәдеге ассын деп, тағы бірнеше су тұщытатын қондырғы салған. Израиль Карлсбадтағы қондырғыны салып жатқанда кезіккен құқықтық мәселелерді шешу үшін өз жағалауындағы қондырғы құрылысын Калифорниядағыға кеткен уақыттан да аз мерзімде аяқтаған. АҚШ-тың көп аумағы теңізден алыс, сондықтан тұщытылған суды пайдалана алмайды, бірақ жағалаудағы Калифорния, Уошиңтон, Орегон штаттары осындай қондырғы салып, су мәселесін ішінара шеше алады. Федералдық үкімет пен штат үкіметі сот істерін тоқтатып, тазартылған судың белгілі бір мөлшерін табиғи таза суға қосуға берілетін рұқсатты тездетіп жүзеге асырғаны жөн болар еді. Израиль Су басқармасы су ресурсын барынша көбірек пайдалануға мүмкіндік ашқан құқықтық нормаларға сүйенеді. Федералдық үкімет пен штат үкіметінің нормалары және АҚШ Су басқармасы бекіткен нормалардың құзірет шекарасын ажырату өте қиын. Алайда Конгресс пен штаттардағы заң шығаратын органдар осы мәселені реттесе, АҚШ-тағы су саласының келешегіне көп пайда әкелер еді. Израиль су жүйесінің қай саласында да инновация мен технологияны қолдап отырады. АҚШ-тағы әлдеқайда білікті және технологиясы дамыған ғылыми қауымдастықтар су мен энергияны үнемдеу саласында штат әкімшіліктерімен, жергілікті билік органдарымен, шаруалар және коммуналдық қызмет көрсететін кәсіпорындармен ынтымақтасса, істің оңға басары сөзсіз.
Сонымен қатар Израиль – су қорын сақтауды күнделікті өмірдің бір бөлігіне айналдырып, мәдениет қалыптастырып, дамытқан ел. Сол арқылы елдегі орта таптың жайлы өмір сүруіне жағдай туғызып отыр. Ал АҚШ халқында қоршаған ортаны қорғау құрбандықты талап етпейді деген ой қалыптаспаған. Әлемде су қоры азайып барады. Ендеше қазірден бастап суды неғұрлым үнемдесек, келешекте соғұрлым жайлы өмір сүреміз. Израиль дамыған су инфрақұрылымын тағы да дамыта түсуге мүдделі, сондықтан сол инфрақұрылымды қаржыландыру үшін судың нақты бағасын белгілеп те қойған. Содан кейін шаруа қожалықтарында да, қалаларда да пайдаланылған су мөлшері айтарлықтай азайғаны байқалған. Су бағасын өсірудегі басты мақсат су үнемдеу болмаса да, халық санасын өзгертіп, жақсы нәтижеге жеткізген. Калифорнияда да, өзге жерде де суға осындай рационал және ақылға қонымды баға бекітсе, ауылшаруашылық саясаты жақсарып, инновация саны артып, халықтың суға деген көзқарасы өзгеріп, суды ысырап қылмас еді. АҚШ та, басқа бай елдер де алда күтіп тұрған жаһандық су дағдарысын болдырмау үшін Израильдің ұзақмерзімді жоспарлау, су сақтау, баға белгілеу, су пайдалану әдісін үйренсе – ұтары анық.
Ал бюрокра­тия, ықпалды топтардың жеке мүддесі, басшылардың жігерсіздігі, коммуналдық қызмет көрсететін кәсіпорындардың тәуекел етпеуі, халыққа түсіндіре алмау және осылардың кесірінен бұл саладағы үлкен мәселелерді шешуді кейінге қалдыру жағдайды ушықтыра береді. Израиль су әлемін өзгерткен көптеген жаңалық ашты десек те, ол бәріне белгілі және көбі қолданып жүрген технологияларының емес, сол технологияларды енгізе алғанының арқасында өзгелерден ерекшеленіп тұрады. Ел азаматтары мен қонақтар әр тамшы судың сұрауы барын ескерткен, үнемдеуге шақырған плакаттарды Израильдің кез келген жерінен көре алады. Дәл осындай ойлау жүйесі судан тапшылық көріп отырған әлемді құтқаратын маңызды шешім шығар. Бақуатты ел саналатын АҚШ-та су тапшылығы болады деген болжам дәл бүгін адам сенбестей күлкілі көрінуі мүмкін. Иә, Бразилия не өзге де сол сияқты алыс, дамушы елдерде болатын шығар, бірақ АҚШ-та емес деп ойлауымыз заңды. Табиғи ресурстар күн жарығы немесе ауа секілді бітпейтіндей көрінсе, молшылық та Американың ажырамас сипаты секілді. Дегенмен әлден Судан тапшылық көріп отырғанын және жыл сайын үдеп бара жатқанын ескерсек, 1930 жылдары жағдай ушықпай тұрып дайындала бастаған Израиль секілді ертерек қамдану керек немесе беймәлім де ауыр салдарымен күресуге тура келеді.
Бүгін не істесек, 10 немесе одан да көп жылдан соң сол әрекетіміздің нәтижесін көреріміз белгілі. Жаһандық су дағдарысы таяп қалды, сондықтан әрбір минут құнды. Уақытты бекер жоғалтпау керек. IV БӨЛІМ. ИЗРАИЛЬ НЕ АМАЛ ТАПТЫ? ЖЕТЕКШІ ФИЛОСОФИЯ Қайда бара жатқаныңды білмесең, кез келген жол әйтеуір сол бір жерге жеткізеді. Льюис Кэрролл, « Алиса ғажайыптар елінде » Жаңа ғасырдың алғашқы онжылдығында Израиль су тапшылығы мен қуаңшылық қорқынышынан азат, суы мол және климат қиындығына бойсұнбайтын бақуатты елге айналған. Израиль мұндай түбегейлі өзгеріске су саласындағы білімін, технологиясы мен инфрақұрылымын жетпіс жыл бойы дамытып келген көрнекті инженерлер мен саясаткерлер еңбегінің арқасында жетіп отыр. Сол көрнекті мамандар мен көреген саясаткерлер су саласында прагматикалық философияны дамытып, ізбасарларына жол көрсетіп отырған. Израиль – бір жағынан, көне ұлт, екінші жағынан, жас мемлекет. Осы сипаттары елдің тұрақтылығы мен табысты болуына өзіндік үлесін қосып отыр. Мыңжылдық дәстүрі мен Израиль жеріне адалдығы тұрақтылыққа негіз болып, Отанға деген шексіз махаббат қалыптастырған. Ал заманауи сипаты, яғни жаңа идея мен өзгеше ойға құмар жас мемлекет екені бір орында тұрып қалмай, тәжірибе жүргізіп, өзгерістерге тез бейімделуіне себеп болған.
Израильдің бұрынғы президенті Шимон Перес ел басқарып отырғанда берген бір сұхбатында: « Еврейлердің қанағатсыздығы әлем дамуына зор үлес қосқан. Бұл – ел басшыларына қиындық туғызғанымен, ғылым мен прогреске жол ашатын қасиет » деген. Израиль су саласындағы қазіргі жетістігіне осы тынымсыздығының арқасында жетіп отыр. Тек бұл емес, әскер, тех­нология, әлеуметтану, экономика саласында да талай табысқа кенелген. Алайда бұл салалардағы жеңісі бір төбе де, су саласындағы жеңісі – бір төбе. Сол миллиардтың басым бөлігі Солтүстік Америка мен Еуропа сияқты климаты ылғал аймақтарда тұрады. Қуаң аймақтағы Израильде қауіпсіз су, сенімді жүйе бары тіпті таңғаларлық. Бұған жету сіз ойлағаннан да қиын ». Израиль су саласында нендей жетістікке жетіп, нендей жаңалық ойлап тапсын, сіз оны дәлме-дәл көшіре алмайсыз. Кей елде табиғи су мен жаңбыр суы мол, сондықтан оларға су тұщытатын қондырғы да, жаңбыр маусымында су жинап алатын қойма салудың да қажеті жоқ. Израиль сияқты заманауи, су саласы дамыған елдердегідей инфрақұрылымды салуға кей кедей елдердің шамасы жетпейді. Ол елдер Израильдің әдісін, инфрақұрылымын, технологиясын пайдалана алмаса да, су ресурын басқару саласындағы философиясын ұстанса болады.
Кез келген ел сияқты, Израильдің де өзіндік ұлттық, бірегей ерекшелігі бар. Су саясатына Израиль философиясын түгел не ішінара енгіземін деген кез келген мемлекет не штат Израиль мәдениеті мен тарихын меңгеруге міндетті емес. Израиль идеясын өз экономикасы мен әлеуметтік жағдайына бейімдеп алуына болады. Израильдің су саласындағы философиясын ( жетістігін ) түсінуге көмектесетін он шақты элемент бар, әрі қарай соларға тоқталайық. Бұл Израиль үкіметіне елдегі су қорының мөлшерін ескере отырып, халықтың сұранысын жоспарлап отыруға мүмкіндік берген. Израильдіктер су ресурсын басқаруды үкімет құзырына беріп келгендіктен, суды еркін нарыққа шығарғанда ел экономикасын, саяси басқару жүйесін реттеу қиын болған. Бір ғана мысал келтірейін, Калифорния мен Аризона штаттарына су жетпей жатыр. Соған қарамастан, бұл штаттарда басқа аймақта өсіруге болатын дақыл түрлерін өсіріп, оған көп су жұмсап отыр. Өзеннің төмен жағындағы Лос-Анжелес пен өзге де қалалар халқына су жетпей жатқанда, бұл штаттағы шаруашылықтар жайып суару әдісімен егінін суарып, суды ысырап еткені дұрыс емес. Израиль суының иесі – халық, су пайдаланғанда қай жолдың тиімді екенін халық шешеді ».
Израильдің су туралы философиясының бұл қыры нарық еркіндігін қорғауға тырысатын елдің су саласын бір орталықтан жоспарлағанды тиімді деп білетінін байқатады. Әр сорғыға, әр құдыққа, әр су желісіне рұқсат алу керек. Осы жетістікке жеткенімізге судың әр тамшысын тиімді пайдаланғанымыз негіз болды ». Арзан судың құны қымбат Баға арзан болған сайын, тұтынушылар да риза болуы керек деген ой қалыптасқан. Солайы солай, өйткені тауар мен қызметке төленетін баға – оның нақты құны мен үстіндегі пайдасының қосындысы. Одан сатушы да, сатып алушы да пайда көреді. Ал су – экономиканың осы бір халықаралық негізгі принципіне бағынбайтын ерекше нәрсе. Бүкіл әлемде ешкім ештеңенің, әсіресе өзі жеп отырған азық-түлікті өсіруге жұмсалған судың нақты құнын төлеп отырған жоқ, сондықтан субсидия нормаға айналған. Израильде халық пайдаланған суының нақты құнын төлейді, сондай-ақ бір тиын да субсидия алмайды. Кей елде халық судың нақты құнын төлейді, дегенмен әлемнің көп елінде суды үйге жеткізу құнын немесе ай сайынғы бекітілген ақыны ғана төлейді. Су мен кәріз суының ақысын нақты құнына сай белгілеу керек, сонда ғана нарық заңы толық жұмыс істейтін болады.
Судың нақты құнын белгілесе, тұтынушылар суды қажет мөлшерде ғана пайдаланып, ысырапқа жол бермейді. Судың нақты құнын белгілеу ең тиімді әдіс екенін Израиль тәжірибесі көрсетіп отыр. Нарық заңы Израильдегідей жұмыс істесе, әлемде суды ең көп тұтынатын шаруалар өсіруге кететін нақты шығынын ескеріп барып егетін дақыл түрін таңдар еді. Шаруалар орынсыз шығын шығарып, артық қалдық қалдырмау үшін су үнемдеудің ең озық технологиясын пайдаланғаны жөн. Израильде су бағасы қымбат. Алайда су үнемдеуге қатысты тың идеялар пайда болған сайын, кәсіпкерлер де бұдан да аз пайдаланудың жолы бар ма деп, жаңа әдіс ойлап табуға капитал құя бастаған. Су бағасы нақты құнына сай болған сайын, су үнемдеу мен технологиялық жаңашылдық та арта түскен. Бөтелкеге құйылған су қымбат болған сайын тұтынушы да үйдегі су ақысының қымбаттайтынын біліп, үнемдеп, ысырап етпеуге тырысады. Дегенмен әлемдегі судың толық құны көп адам ойлағаннан әлдеқайда арзан. Арзан болғанмен, нақты бағасын белгілесе, судың артық жұмсалмауына түбегейлі әсер етеді. Израиль ұзақ уақыт бойы су желісіне субсидия бөліп келген. Кейінгі жылдары субсидия бөлуді тоқтатып, судың толық құнын белгілеуге көшкен.
Көп жерде үйдегі судың бір галлоны бір пенни де тұрмайды, яғни бір рет жуынуға кететін су бағасы 25 центке де жетпейді. Үй шаруашылығына тым көп су жұмсайтындар галлонына шамамен бір жарым пенниге артық төлейді. Сонда ғана суды аз пайдаланатындарға су бағасы арзан түседі. Осыншама шығын шығарғанына қарамастан, Израиль субсидия бөлуді тоқтатып, суға деген сұранысты өзгерткен. Сөйтіп, Израильдегі су пайдалану көрсеткіші 20 % -ға дейін төмендеген. Израиль шенеуніктері үнемі су мен ешқашан сөнбейтін тегін күн сәулесі екеуін салыстыра отырып, су бағасын белгілеу жүйесін түсіндіреді. Толық бағасын белгілеу суды бетіне қарамай пайдалана беруге болатын тегін тауардан сұрауы бар тауарға айналдырады. Елді біріктіргің келсе, суды пайдалан Израиль аса артықшылығы жоқ шағын ғана ел болса да, су ресурсын басқару саласында жетістігі мол. Mekorot ұлттық су кәсіпорны Израиль мемлекеті құрылғанға дейін де су жеткізумен айналысқан. Ал Mekorot қай жерде де қоғам мүддесіне қызмет етеді ». Израильдегі су бірнеше көзден алынады, сонымен қатар су сапасы немесе мөлшеріне қатысты талап бәріне бірдей. Ақысын төлей алған адам қалағанынша су алады.
Мұқтаждарға тұрғын үй жалға алу, азық-түлік, медицина қызметтері ақысын төлеуге көмектесетін әлеуметтік қамсыздандыру агенттігі тұтынған су ақысын төлеуге де көмектеседі. Ал қалған топтар тұтынған әр тамшысының ақысын өзі төлейді. Сонымен қатар адамдардың қайда, қандай ауданда тұратынына қарамастан, бірдей су ақысы белгіленген. Тіпті үй қасындағы құдықтан су тартса да, тау басынан су жеткізуге қымбат қондырғы орнатса да, су ақысы бірдей болып қалады. Бүкіл елге бір баға белгіленгені, бір жағынан, халық пайдаланған суының нақты құнын төлемейтінін көрсеткенімен, бағаны қымбаттатпай ұстап отыруға, суды ысырап қылмауға, инновацияны қолдауға деген халық ынтасын оятып, ортақ мүдде қалыптастырып отыр. Сонымен бірге су ел бірлігін күшейтіп отыр: израильдіктер аймақтағы су мәселесін шешіп, әлемдегі суға бай, дамыған елдерден кем түспейтін ең озық су желісі мен инфрақұрылым сала алғанын мақтан тұтады. Mekorot-тың ең үлкен нысандарының бірінде атқарушы директор қызметін атқаратын Иосси Шмайяның сөзінен көп дүниені аңғаруға болады: « Су саласындағы жетістіктерімізді мақтан тұтамын. Жалғыз мен емес, Израильде су саласында істейтіндердің бәрі солай дейді. Бұл жай жұмыс емес. Бұл – ұлт алдындағы міндет.
Израильді көрші елдермен ғана емес, бүкіл әлем елдерімен салыстыруға болады, өйткені біз ешкім істемегенді істедік ». Бұрын су саласында кәсіпкерлікпен айналысқан, қазір үкіметте жоғары лауазымды қызмет атқаратын Ори Йогев: « Біздің су саласындағы жетістігіміз тәуелсіздік жолындағы екінші соғысты жеңгенмен пара­пар » деген. Әлемнің көп жерінде су дау-жанжалға себеп болып отыр. Израиль болса, суды ел бірлігін нығайтатын құрал ретінде пайдаланатын жол тапқан. Саясаткерлер емес, реттеушілер Су саласындағы шешімдерді саясатта да қолдануға болатын секілді. Әдетте қоғамда кімге не беру керегін саясаткерлер шешеді. Теорияға сүйенсек, ресурсты дұрыс бөле алмаған шенеунік қызметінен кетеді де, ол мәселені соның орнына тағайындалған адам шешеді. Ал Израиль су мәселесін саясаткерлер қолына беріп қоюға болмайтын аса маңызды мәселе деп біледі. Өзге елдердің саясаткерлері сайлаушыларының көңілінен шығу үшін су инфрақұрылымына назар аудара бермейді, өйткені саясаткер лауазымынан кеткенге дейін халық су саласындағы жаңа инфрақұрылым пайдасын көріп үлгермейді. Сондықтан қазір қымбат су инфрақұрылымын салуға алған несиені қайтару үшін салық көлемін арттыру немесе облигация шығару жайлы айту саясаткерлер беделіне нұқсан келтіруі мүмкін.
Оның орнына мемлекеттің инфрақұрылымға жұмсайтын ақшасын саябақ, мектеп, аурухана салу сияқты халық көзіне тез түсетін жобаларға жұмсауға, ал су мен кәріз салығынан түскен қаржымен мемлекеттің басқа мәселелерін шешуге болады. Дегенмен қоршаған ортаны қорғау қозғалыстары, өзге де белсенді саяси қозғалыстар сияқты саясаткерлер де қоғам мүддесіне сай болуға тырысады. Соның өзінде қазір саясаткерлер су мәселесіне анау айтқандай назар аударып жүрген жоқ. Көбіне су мәселесін көтеріп жүрген сая­си жақтастарына ысырып тастауға тырысатыны байқалады. Израиль осындай сайланбалы саясаткерлердің мүдделес жақындары мен серіктестеріне артықшылық берілмесін, су инфрақұрылымына, тех­нология мен инновацияға жұмсалатын қаржы кеміп қалмасын деп, саясатты да, саясаткерлерді де су мәселесіне араластырмаған. Су саласын технократия тәртібімен бір орталықтан басқарып отыру үшін Израиль Су басқармасы құрылып, министрліктердің бұрынғы құзіреті шектеліп, бәрін осы басқарма қадағалаған. Бұл басқарма мемлекеттік мекеме тәртібіне сай жұмыс істеп, әр қалада, әр елдімекенде жергілікті саясаттан тәуелсіз су желісі кәсіпорнын құрған. Кәсіпорын басшысын жергілікті әкім тағайындайды, дегенмен үміткерлер белгілі бір кәсіби талапқа сай болуға тиіс. Аймақтардағы кәсіпорындардың мақсаты да сол – су саласындағы шешімдерді қабылдауға саясатты да, саясаткерлерді де араластырмау.
Суды қастерлеу мәдениетін қалыптастыру Су үнемдеуге шақыратын плакаттар Израильдің кез келген жерінде ілініп тұрады. Барлық адам су үнемдеуі керек дегенді бастауыш сыныптан бастап үйренеді және бұл принцип әбден орнығып қалыптасқан. Халық су саласындағы шектеулерді немесе душтағы су редукторын ұнатпайтын шығар, бірақ мұның бәрі не үшін қажет екенін жақсы біледі. Үкімет пен халық арасын жақындатуға Израильдегі суды қастерлеу мәдениеті әсер етіп, ұлт ұйытқысы болып отырғанын жоққа шығара алмаймыз. Халық қуаңшылық кезінде не істеу керегін біледі. Суды ысырап қылмауға ерекше мән береді. Мұндай тәрбие тек қуаңшылық кезінде емес, суды қай кезде де үнемдеп пайдалануға шақырады. Израильдің су ресурсын үкімет қадағалайды. Ал су саласындағы ин­новация осы жаңашылдықты нарыққа енгізгісі келген жаңаша ойлауға құмар әр израилдіктің, компанияның немесе ұйымның жетістігі саналады. Мұндай әдіс үкімет пен халық арасындағы серіктестік мәнін тереңдете түскен. Аталғандардың бәрі Израиль таза, қауіпсіз, мол суға қол жеткізу үшін не істеп отырғанын қайта шолып шығайық: Су қабатынан, құдықтардан, өзендер мен Галилея теңізінен алған табиғи суын тазартып отыр. Теңіз суын тұщытады. Терең ұңғыма қазып, тұзды су алады. Тұзды суда өнетін дақылдарды шығарады.
Қалдық судың бәрін дерлік жоғары деңгейде тазартып, ауыл шаруашылығына қайта пайдаланады. Жаңбыр суын жинап, қайта пайдаланып отыр. Саябақтар мен үй ауласындағы ағаштарды тұщы сумен суаруға тыйым салған. Жауын-шашын көп жаусын деп жаңбыр бұлтын шақырады. Тұрмыстық жабдықтардың бәрін ( әсіресе унитаздарды ) суды өте аз шығындайтындай етіп жасауды талап етіп отыр. Құбырларды тесілмей тұрып ауыстырады, тапқан тесікті дереу бітеп тастайды. Мектеп оқушыларына су ресурсын қорғау маңызын үйретеді. Халық суды тиімді пайдалана түссін деп арнайы баға бекіткен. Су үнемдейтін технологияны дамытуға қаржы бөліп отыр. Судың булану деңгейін төмендететін тың идеяларды сынақтан өткізіп жатыр. Суды аз « ішетін » дақылдарға басымдық беріп, ауыл шаруашылығын түбегейлі өзгерткен. Ауыл шаруашылығының басым бөлігінде тамшылатып суару әдісін пайдаланады. Бұл тізімдегі әр саланы қамтыған, ауқымды шаралар ғана ерекше көзге түсіп тұрған жоқ. Сонымен қатар су мәселесін қалай шешемін дегендерге Израильдің берер жауабы тым өрелі болатынын көрсетіп тұр. Тізімдегі кей әдіс өзгелеріне қарағанда көбірек су өндіруі немесе үнемдеуі мүмкін. Тіпті су тұщыту әдісінің пайдасы көп болмаса да, Израильдегі су мамандары су көздері мен су сақтайтын технологиялардың бәрін біріктіретін « аталғандардың бәрі » деген әдісті тиімді пайдаланып отыр.
Израиль Су комитетінің бұрынғы басшысы Шимон Тал: « Тазартылған және мол суды жеткізіп тұратын ұлттық су жүйесін жорта салу қымбатқа түседі, көптеген салада тәжірибелі болуды талап етеді. Яғни бұл салада бір бағытта ғана емес, жан-жақты жұмыс істеу керек. Екінші жағынан, бұл жұмыс біздің көңілімізге сенім ұялатады, өйткені Израильде сапасы жоғары су кез келген уақытта ағып тұратынына, экономикамыз бен ауыл шаруашылығымыз дамып, жаңа иммигранттар мен миллиондаған турист келетініне, әлем түгілі, осы аймақтағы елдердің өзі көріп отырған су тапшылығы бізде болмайтынына сенімді боламыз. Соғыс басталып, су тұщыту қондырғысы істен шықса да, тіпті су қабаты сарқылып қалса да, елде су тапшылығы болмайды. Мұны жоспарымыздың бір бөлігінде толық қарастырғанбыз ». Судан түскен ақшаны суға жұмсау Израильде жергілікті су кәсіпорындары құрылған соң, бұрын су саласына билік жүргізген жергілікті әкімдер қолындағы құзірет сол өңірдегі су және кәріз мәселесімен айналысатын технократтар кеңесіне берілді. Су саласын басқару құрылымы өзгерді. Енді су мен кәріз жүйесі қызметіне төленетін ақы тек осы салаға жұмсалмақ. Яғни жергілікті және ұлттық су желісінің жұмысын жетілдіре түсуге беріледі.
Осыдан кейін табысы артқан Израиль Су басқармасы негізгі екі мақсатын қаржыландыра алатын болған: біріншіден, жергілікті су инфрақұрылымындағы істен шыққан жабдықтарды жөндеуге және Жерорта теңізінен тұщытылған су жеткізетін ұлттық жүйе салуға жұмсайды; екіншіден, жергілікті коммуналдық қызмет көрсететін кәсіпорындарға жаңа технология мен инновация енгізуге қаржы бөледі. Қазір бұл екі мақсатқа да көп қаржы бөлініп, оң нәтижесін көрсетіп жатыр. Су құбырындағы тесіктер дер кезінде бітеліп, соның арқасында жыл сайын миллиардтаған галлон су үнемделіп отыр. Жоғары технологиямен жабдықталған су кәсіпорындары жақсы идеяларды сынап көретін алаңға айналған. Израильдегі бір қаланың су жүйесіне енгізілген жаңа технология дереу өзге қалалардікіне де енгізіліп жатады. Сондықтан Израильдің әрбір қаласы су саласындағы инновацияны сынақтан өткізетін зертхана іспетті. Ал елдегі кәсіпкерлер мемлекеттік жекеменшік серіктестіктің жаңа мүмкіндігі туғанына сенімді. Көп елде коммуналдық қызмет көрсететін кәсіпорындар инновация мен технологияны жылдам енгізе қоймайды. Ал Израиль кәсіпорындары тәуекелге бара қоймайтын дәстүрлі сипатынан арылып, инновация орталығы болып отыр. Сонымен бірге Израиль халқы суға төлеген ақысы елдегі су мәселесін шешетінін біледі. Инновация қажет Израильдегі су саласын үкімет қадағалайды, ал су бағасын белгілеу, бөлу, жоспарлау ісі мемлекеттік технократ басқарма қолында.
Дегенмен үкімет жекеменшік инновация мен мемлекеттік-жекеменшік серіктестікті қолдайтын саясат ұстанып отыр. Кейінгі он жылдың өзінде Израильдің су саласында екі жүзден астам стартап-жоба басталған. Бұл сол кезеңдегі әлемдегі суға қатысты стартаптардың 10 % -ына тең. Олардың кейбірі су мен қалдық суды тиімді пайдалануға жол ашатын тың әдістермен жасалған озық идеялар болса, басым бөлігі – бұрыннан бар технологияны жетілдірген инновациялар. Израиль үкіметі 1960-70 жылдары кибуц құрғаны сияқты, су кәсіпорындарын да жаңашылдықты құптайтын, сәтсіздікке мойымайтын ұлттық қасиетінің арқасында құрып отыр. Жаңа стартаптарға да бұрынғысынша қомақты қаржы бөліп, қолдау көрсеткен. Израильде жаңашыл идея ойлап тауып, кәсіпкерлік идеяларды іске асыруға мемлекеттен қолдау сұрап, өтінім беріп отыратын арнайы « инкубатор » холдинг компания бар. Сол сияқты мемлекеттік-ұлттық су кәсіпорны Mekorot басшылары да ерекше стартаптарға қаржы бөліп қана қоймай, сол жекеменшік компания өнімін шығаруға көмектесіп, ерекше ықылас танытады. Израильдің муниципальдық кәсіпорындары да үкіметтен субсидия алып, жаңа идеяларды нағыз жұмыс барысында сынақтан өткізеді. Ондай кәсіпорындар қарамағындағы инженерлеріне тегін көмектеседі және озық идеяларын өзге кәсіпорындармен бөліседі.
Израильдегі су ресурсын қадағалайтын мемлекеттік органдар елдегі су экономикасының қиын жағдайын шешу үшін жекеменшік сектормен серіктесіп, басқа елдердегі үкіметтік және бюрократиялық органдардағыдай болмасын деп, кедергілерді жойып отырады. Су инновациясы са­ласында « бұл идея сенікі емес » деп қырқыспайды, бюрократиялық мекемелердегідей өзара іріткі салып, жаңа идеяларға таласу жоқ. Израиль керек кезде мемлекет активтерін де пайдаланады, ал жекеменшік сектор арзан баға мен жақсы инновация ұсынып жатса, оларға да жүгінеді. Mekorot кәсіпорны су тұщыту саласында зор жетістікке жетіп отырғанымен, Израиль үкіметі теңіз суын тұщытатын қондырғылар салуға жеке консорциумдарды жалдаған, өйткені суды жекеменшік компанияның жеткізгені арзанырақ түседі. Соған қарамастан, Mekorot кәсіпорны құрылыс жұмысының нәтижесі жақсы болсын деп жекеменшік мердігерлерге озық технологиясын таныстырып отырған. Су саласы әдетте үкіметтің құзырына кірсе де, бұл саладағы жекеменшік сектордың рөлін қолдап отырғаны көреген индустриялық саясат жүргізіп отырғанын көрсетеді. Есептеңіз және қадағалаңыз Израильде 1950 жылдардың ортасында ұңғымадан алынғанымен, су есептегішінен өтпеген суды үйге, кәсіпорынға, шаруашылыққа кіргізуге тыйым салған заң қабылданған.
Израиль келешекте суды қалай пайдалану керек деген сұраққа жауап іздеп, өте ауқымды дерек жинап, егжей-тегжейін зерттей бастағанда, Big Data-ның ауылы әлі алыс еді, ал Лон­дон сияқты ірі қалалар осы оқиғадан кейін он жыл өткен соң бекітілген су ақысынан бас тартып, су есептегішін қоя бастаған. Израильдің су ресурсын жоспарлайтын мамандары осындай ұстанымының арқасында су көзін іздеу, су қорын дамыту, қондырғы салу жолы мен уақытын күні бұрын анықтап, халық енді мәселе көтере бастағанда іске кіріскен. Mekorot кәсіпорнының гидрологі, доктор Диего Бергер: « Су ресурсын басқару үшін тұтынушыларың суды қалай пайдаланатынын білуің ке­рек. Израиль қайда, қанша су жұмсалатынын жақсы біледі. Оны білген жоспарлаушылар оңтайлы шешім қабылдайды ». Израильдегі су кәсіпорындары су қорын табу сияқты әдістермен қатар, су пайдалану барысындағы өзгерісті байқап, құбырдың тесілген жеpін табатын әдіс те ойлап тапқан. Әдеттегідей емес, су ағысында өзгеріс байқалса, дереу ескертеді. Ал үй иесі немесе үйді жалға алған адам су қоймасына немесе хауызға су толтырып жатса, суды тоқтатып тастайды, өйткені ол суды орынсыз пайдаланып жатыр. Өзгеріс себебі анықталмаса, жөндеу бригадасы іске кіріседі.
Бұл тұтынушы төлейтін су ақысын ғана үнемдеп қоймай, құбыр тесігінен ағып кететін суды барынша ысырап қылмауға тырысады. Израиль су мөлшерін ғана емес, сапасын да мұқият қадағалайтын жүйе құрған. Mekorot кәсіпорнының директоры Иосси Шмайя: « Жүйедегі су туралы қолда бар мәліметке сүйеніп, қиындыққа дер кезінде төтеп бере аламыз. Жылдың қай маусымында қай температурада қанша су ағуы керегін де біліп отырамыз » дейді. Израиль су қауіпсіздігін қалай қамсыздандырып отырғанын ашып айтқысы келмеген Шмайя: « Израиль су саласындағы қауіпсіздігіне ерекше мән беретін жалғыз ел емес. Лаңкестер қоспаса да, кез келген жерден суға улы зат түсуі мүмкін. Қауіп көзін анықтайтын жүйе барлық елде болуы керек. Халық су сапасына күмән келтірмесін десек, әр тұтынушы ластанған суды дереу тоқтатып, таза су ағыза алуы керек » дейді. Диего Бергердің сөзінше, кез келген ел суын өлшеп, қадағалап отырады. Мәлімет көп болып, алдын ала ескерту жүйесі дамыған сайын құбыр желісінің барлық бөлігін бір орталықтан басқару да оңайырақ болады ». Келешекті қазір жоспарлаңыз Әлемнің су қабатындағы мыңдаған, тіпті миллиондаған жыл бойы жиналған су қоры кейінгі бірнеше онжылдықта суды тым көп пайдаланғандықтан немесе химикаттардан ластанғандықтан, сарқыла бастаған.
Суды осы жерасты су қорынан алып отырған шаруалар мен қалалар экономикасына көп шығын келер болса, жақын арада су алуды азайту керек не басқа су көзін табу керек. Ұзақмерзімді жоспар болмаған соң, қазір су қабатының сарқылу қаупі бары анық. Израиль бұл бағыттағы бас жоспарын 1930 жылдары бастаған, ал кейінгі бірнеше жылда 2050 жылдан кейін халыққа қалай су тауып береміз деген мәселені қаузап, жоспар құруға кіріскен. Әлемдегі барлық ел белгілі бір саладағы бас жоспарына сүйеніп жұмыс істейді. Біз де солардың қатарындамыз, алайда өзге елдер сол бас жоспарын қатаң ұстана бермейді. Ал біз бекіткен жоспарымыздан шықпаймыз » дейді Израиль Су басқармасының стратегиялық жоспарлау бөлімінің басшысы Майкл « Мики » Заиде. Сонымен қатар жаңа көзқарастар мен идеяларды үйлестіреміз. Әлі ойлап табылмаған, бірақ келешекте қажет болатын технология мен инфрақұрылымды да ескереміз. Ондаған жыл бұрын ерте жоспар құрамыз. Сол аралықта идеяларымызды дамытып, жүзеге асыруға уақытымыз да болады ». Жағдай әп-сәтте өзгеруі мүмкін. Кейде ұзаққа созылған қуаңшылық, демография, суды көп талап ететін жаңа технология әсерінен су тапшы бола бастауы мүмкін. Осындай кездейсоқ жағдайда есеңгіреп қалмау үшін, жоспар құрғанда бәрін ескеру керек.
Су қаншалықты азаюы мүмкін екенін күні бұрын жоспарлап қоймаса, мол су қоры да бір күні көзден бұлбұл ұшады. Сол сияқты сапа стандартын бекітпесе, сол стандартқа сай екенін үнемі қадағалап отырмаса, су жеткізу желісі аяқасты тоқтап қалуы мүмкін. Өзге сала мамандары бір айға, бір жылға жоспар құрса, су мамандары ондаған жылға жоспар құрады. Су қабаты мен көл бір-екі жылда кеуіп кетпес, дегенмен ластану, суды шамадан тыс сору немесе климат өзгерісі су ресурсын 20-30 жылда жоқ қылып жібере алады. Әр буын келер ұрпаққа мол су қорын мұраға қалдырғысы келсе, ұзақмерзімді жоспарлауға ерекше назар аударуы керек. Қорғаушы қажет Көптеген елдердің бұқаралық ақпарат құралдары, халқы да су мәселесін көтере бермейді. Бұл тақырыпты сөз қылуға құлықсыз бұқаралық ақпарат құралдары кешкі жаңалықтардан су құбыры жарылғанын айтуы мүмкін немесе ұзаққа созылған қуаңшылық су дағдарысын тудырды деп су тапшылығын аяқасты туған мәселедей көрсетуі мүмкін. Сол секілді халық та су мәселесіне алаңдай қоймайды. Жоспарлау және су тапшылығы мәселесін шешуге білімді азаматтар, әсіресе ірі кәсіпкерлер мен қоғам қайраткерлері, сонымен бірге БАҚ атсалысқаны жөн болар еді.
Су саласын үкімет кәсіпорындары мен агенттіктері басқарады, ал олар келешекте су саласында қандай қиындық боларын саясаткерлерге жеткізіп отырған жоқ ». Малройдың айтуынша, үкімет пен бизнес энергетика саласына қарағандай, су саласына аса көңіл аударып отырған жоқ. Бұл кемшілікті түзеу үшін үкімет құрамында су саласын жақсы білетін маман болуы керек дейді. Израильде су саласын үкімет деңгейінде қорғап жүргендер бұрыннан бар. Израиль мемлекеті құрылған алғашқы жылдары су саясатына көңіл бөліп, қолдаған премьер-министр Давид Бен-Гурионның өзі еді. Ал Израильдің үшінші премьер-министрі Леви Эшкол Mekorot ұлттық су кәсіпорнының құрылтайшысы әрі басшысы болған. Қазір үкіметтегі су мәселесін шешетін саясаткерлерге Израиль Су басқармасы, Mekorot кәсіпорны сияқты ықпалды мемлекеттік мекемелерде, шаруалар тобы мен Израильдегі елу қаланы сумен қамтып отырған муниципалдық су кәсіпорындары да ықпал ете алады. Сонымен бірге халықтың су саласындағы мүддесін қорғау үкімет құрамындағы бір лауазымды шенеунікке ресми түрде жүктелген; Премьер-министр кабинетінің бір мүшесі су ресурсын басқару мәселесіне жауапты болып тағайындалған. Бұлардың әрқайсы су саясатына өзіндік үлесін де қосып, су саласын жеткілікті қаржыландыруға, жоспарлауға айрықша мән беретін мықты мамандармен бірлесіп, жақсы ұйымдасқан топ болып отыр. Су саласындағы мұндай ұйымшыл топ басқа елдерде жоқ.
Мықты, бірінен бірі өткен білікті мамандар елді сумен толық қамту, су дағдарысын болдырмау секілді істерге Үкімет назарын аудартады. Израильдегі танымал бұқаралық ақпарат құралдары су мәселелерін жиі көтеріп отыратындықтан, халық бұл саладағы қиындықтарды жақсы біледі. Ықпалды да белсенді қорғаушылар су инфрақұрылымына көңіл бө­луге, қаржыландыруға ықпал етіп, кәсіпкерлерді су технологиясын дамытуға ынталандырып отыр. Су технологиясы, су ресурсы менежменті мен басқару саласында Израиль көшбасшы болуына, үкімет пен қоғам ең жоғары деңгейде саяси шешімдер қабылдауына, су мәселесі ешқашан қалыс қалмауына осы қорғаушылар тобының еңбегі зор. Сөзден іске Жаһандық су дағдарысы таяғанда Израильдің батыл қадам жасағаны судан тапшылық көре бастаған әлемнің су философиясына қосқан ең маңызды үлесі шығар. Көкжиектің ар жағындағы қауіпті көріп, дағдарысты күні бұрын ескерткені – Израиль билігінің басты еңбегі. Бұл мәдениет Израильдің су саласына сіңіп кеткен. Еврейлер суды жергілікті су көзінен алып отырған кезде-ақ су желісін дамытуды жоспарлап, кейін суға мұқтаж аудандарға су жеткізетін ұлттық су құбыры желісін сала бастаған. Бұл ел ауыл шаруашылығына тазартылған қалдық су пайдалану нарығы қалыптаспай тұрып, су тазартатын инфрақұрылым салған. Қазір осы жетістігі әлемдегі ең озық құрылымға айналып отыр.
Елдегі ықпалды адамдардың су тұщытатын қондырғы салуға қарсы болғанына, бұрынғы су жүйесін әлі де қолдануға болатынына қарамастан, Израиль үкіметі көп қаржы жұмсап, су тұщытатын қондырғы салған. Бұдан кейін іле-шала тағы төрт қондырғының құрылысын бастап кеткен. Осы бір батыл әрекеті әлемдегі су тапшылығын шешуге жақсы үлгі болды. Міне, Израиль тәжірибесінен алуға болатын ең маңызды сабақ осы, – дейді Израиль Су басқармасы басшыларының бірі, су тұщыту және қалдық су тазарту маманы Абраһам Тенне. Біз кез келген істі шешім шығысымен-ақ бастап кетеміз. Оған білігіміз де, біліміміз де жетеді. Мінсіз орындауға сенімді болу да міндет емес, өйткені жұмыс барысында түзеуге болады. Біз оны жақсы білеміз ». Тенне мінсіз істеймін деп, бүге-шігесін тексеріп жүре берсек, уақыт өте береді дейді. Суға сұраныс өсіп, ал табиғи су ресурсы азайып барады. Қол қусырып отыра беру де – әрекеттің бір түрі. Бірақ одан ештеңе өзгермейді » дейді ол. Су дағдарысы жақындап келеді, сондықтан дереу іске кірісу керек. Іске қалай кірісу керегін Израиль нақты көрсетіп отыр.
АЛҒЫС Жаһандық су дағдарысы таяп қалғаны және сол дағдарыстан құтылуға Израиль қалай көмектескені жайлы айтып, маған жол сілтеген адамдар көп болды. Осы кітапты жазу барысында жалпы саны 200-ден аса адаммен, кейбірімен неше қайтара сұхбаттастым. Қай-қайсы да сұрағыма байыппен жауап бергеніне, нақты жауапты кімнен алуыма болатынын айтқанына әлі күнге ризамын. Сұхбатты негізінен Израильдің су саласындағы басшылардан, шенеуніктерден, кәсіпорындар басшыларынан, профессорлардан, бизнесмендерден, өнеркәсіпшілерден, үкіметтік емес ұйымдар өкілдерінен, инженерлерден және т.б. Бәрі де Израиль ешкімнен су сұрап, тәуелді болмай отырғанын, қайта осы салада жинаған тәжірибесін бүкіл әлеммен бөлісіп отырғанын мақтан түтатынын байқадым. Солардың қуанышы мен адалдығынан шабыт алдым. Сұхбат алған адамдарымның бәрі бұл кітапқа көп үлес қосты, дегенмен кейбірін айрықша атап өткім келеді. Шимон Тал бір жылдан астам уақытта тоғыз рет кеңінен сүхбат беріп, әрбірінде Израильдің су ресурсы саласын мұқият түсіндірді. Мейірімі, шыдамы мен кішіпейілдігі үлгі болар жан. Доктор Моше Габлиңер TAHAL құрамындағы сапары қалай өткенін айтып қана қоймай, геология және су ғылымының өзге де салалары бойынша кеңесшім бола білді. Профессор Ури Шани топырақтану ғылымы мен Израиль-Палестина-Иордания байланысының егжей-тегжейін, басқа да мәселелерді түсінуіме көмектесті.
Тамшылатып суару технологиясының қыр-сырын толық меңгерген Нати Барак бар білгенін бөлісті; сөйтіп-сөйтіп, отбасымызбен түгел араласатын досқа айналдық. Тамаша жұп болған Инез бен Уолтер Клей Лоудермилктің өмір жолын нақты көрсетуіме қызы Эстер Хесс көмектесті. Қазіргі Израильдің тұңғыш су данышпаны Симха Бласс жайлы ұлы Ицхак Бласс айтып берді. Өзге де көмектескендер көп болды. Израильдің Нью-Йорктегі бас консулі Идо Аһарони мен Солтүстік Америкадағы Экономика министрі Нили Шалев Израиль су әлеміндегі мықты маман деп талай адамға жол сілтеді. Давид Гудтри Израильде өткен су туралы семинарларға шақырып, сол жерде ірі су мамандарымен таныстым, су инфрақұрылымының негізгі объектілерін аралап көрдім. Ашаф Шарив Израильдегі жолымды ашып қана қоймай, Израиль президенті Шимон Перестен түске дейін жалғасқан көлемді сұхбат алуыма көмектесті. Израиль су бизнесіндегі әр жанды жеке-жеке танитындай көрінген Одед Дистель талай кәсіпкермен таныстырды. АҚШ Еврей ұлттық қорының өкілдері Рассел Робинсон мен Зеви Каһанов Израильдің су саласындағы мәселелері жайында көп мәлімет берді. Қайран, Зеви! Берері әлі көп еді, алайда бұл кітап аяқталмай жатып қайтыс болды. Бен-Гурион университетінің қызметкері Дорон Краков бірқатар профессорлармен таныстырды.
Mekerot кәсіпорнының мұрағатшысы Оснат Марон оқыңыз деп берген есеп картотекасында 1950 жылдардың басындағы есептер мен сол есептерге тіркелген фотосуреттер бар екен. Оның әріптесі Уди Цукерман да көп адаммен таныстырды, Mekorot қызметкерлерімен сөйлескенімде аудармашым болды, өзінен де сұхбат алдым. Сол сияқты Ольга Слепнер де Израиль Су басқармасының жұмысын көрсетіп, түсінбеген жерлерімді жеңіл әзілімен жеткізіп жүрді. Дилон Хосье Лос-Анжелестегі Израиль Бас консулімен бірге Израиль-Калифорния байланысының тарихын түсіндіріп, екі жақтағы лауазымды басшылармен таныстырды. Кэролин Старман Хессел қысылтаяңнан алып шығар ұтымды кеңестер берді. Бұл жобаға сүбелі үлес қосқандар катарында Дэн Докторофф, Фил Лернер, Яна Лукман, Майк Певзнер, Майкл Зонненфелдт, Патрисия Уделл де бар. Жобаны бастан-аяқ басқарған – қызым Талия Сигел. Сұхбат бергендердің көбі бұл кітап жарық көруі керек деп шабыт берді. Олардың арасында Шмуэл Абербах, Ротем Арад, Диего Бергер, Илан Коэн, Шошан Харан, Ари Иссар, Южин Кандел, Буки Орен, Хуагең Пан, Хеми Перес, Сандра Шапира, Йосси Шмайя, Тами Шор, Абрахам Тенне, Ронен Уолфман, Сиван Яаари т.б. Кітабымды өз еркімен оқып, пікір білдірген бірнеше жанға да алғысым шексіз.
Сэм Аделсбергтің, Лаурин Гринбаумның, Оливер Херцфелдтің, Дэн Полисардың, Питер Руп пен ұлым Сэм Сигелдің құнды пікірі түйгендерімді қайта зерделеп, тарауларды, кейде тіпті түтас бөлімді қайта жазуға, кітап құрылымын қайта куруға итермеледі. Алтын уақытын бөліп, қолжазбамды ыждаһатпен оқығаны үшін осы алты кісіге де алғыс айтамын. Бұл кітап сол кісілер айтқан идея мен қосқан үлесінің арқасында толыса түсті. Кітапты бастан-аяқ оқығандармен қатар, жекелеген бөлімін оқып, сын айтқандар да болды. Профессор Тувия Фрилиң « Ұлттық су жеткізу » тарауын, профессор Ронни Фридман мен Нати Барак тамшылатып суару туралы тарауды, құрылысшы инженерлер Эли Гринберг пен Тедди Фишер қалдық су тазарту мен қайта пайдалану туралы тарауды, профес­сор Рафи Семиат су тұщыту туралы тарауды, доктор Давид Паргамент пен доктор Клайв Липчин озендер туралы тарауды оқып, көзқарасын жеткізді. Қай-қайсы да қыр-сырын тәптіштеп түсіндіре түсті. Израильтану саласының докторанты Донна Херцог әр тараудағы тарихи материалдардың бәрін оқып шығып, терең де пайымды пікір айтты. Архивтегі материалдарды көрсетіп, қайсын қалай пайдалануды үйретті. Көптеген маңызды материалдарды ивритшеден ағылшыншаға аударып берді. Ол кісіні үлкен бір университет жұмысқа шақырады деп сенемін.
Израиль-Палестина мәселесі төңірегіндегі саяси мән-жайларды ескеріп, Израиль мен Палестина бір-біріне қойып отырған талабы, ре­шил, ең бастысы, ынтымақтасу мүмкіндігі жайында білгім келген. Палестинаның бұрынғы премьер-министрі Салам Файяд бір емес, үш рет сұхбат беруге келіскеніне ризамын. Палестина Су басқармасының қызметкері Алмотаз Абади көп сұрағыма жауап беріп, ресми құжаттарды қайдан табуды көрсетті, сонымен бірге Палестина профессорларынан, үкіметтік емес ұйымдар жетекшілерінен сұхбат алуыма көмектесті. Газада тұратын профессор Жүсіп Әбу Майланы ешқашан көрмесем де, электрон поштамен көп сөйлестік, хат алыстық. Палестина туралы тарау жобасын бірнеше рет оқып шығып, талай пікір айтып, түсінігімді тереңдете түсті. Осы тақырып аясында израильдік профессор Эйлон Адар, Гидон Бромберг, елші Надав Коэн мен доктор Клайв Липчин бірнеше рет сұхбат беріп, көп сүрағыма жауап берді. Қажет кезде көмек берген және ақыл-кеңесін аямаған Дейв Харденге мың алғыс. Мен сияқты қолына енді қалам ұстаған авторға бұдан асқан қандай көмек керек. William Morris Endeavor баспасының қызметкері, агентім Мел Бергер алғаш естігеннен жоба идеясына ғашық болып, кітапты тез арада сатып үлгерді.
Редактор ( осы кітапты өзі де сатып алды ) Марсиа Маркленд бұл жобаға асқан құштарлықпен кірісіп, жұмысы қауырт екеніне қарамастан, бір ауыз сөзімді жерге тастамай, біткен тарауларды бірден қайта қарап отырды. Онымен де дос болып кеттік. Thomas Dunne Books пен St. Martin ’ s Press баспаларының қызметкерлерін қалай мақтасам да жарасады. Қыруар еңбегі үшін Жефф Кэпшоуге, Лаура Кларкке, Том Данга, Трейси Гестке, Аластер Хейске, Кэтрин Хьюге, Курессе Робинсонға, Пит Уолвертонға рахмет. Жейми Блакті ғылыми қызметкер етіп алғанда, осы кітапқа шын көңілімен осынша үлес қосады деп ойламап едім. Өте зерек жігіт технология мен ұйымдастыру жұмыстарын да жетік меңгерген және онысын жобада шебер қолдана білді. Табанды, үнемі алға ұмтылатын Жейми қолжазба мен зерттеу жүмысындағы қайта зерделеу керек тұстарын дәл тауып отыратын. Алда тағы да бірге жұмыс істерміз деп үміттемін. Сөз соңында отбасыма басымды игім келеді, әсіресе кейінгі жылдары үнемі су жайлы айтқан әңгімемді жалықпай тыңдаған жұбайыма рахмет. Өмірімізді қуанышқа бөлеген ең асылдарым – балаларым Алана, Сэм, Талия. Жұбайым, балаларымның анасы Рэйчел Риңлер – досым, өмірлік серігім және маған шабыт берген жан.
Даналығына, мейірімі мен сұлулығына күн сайын тәнті боламын. Өмірімде дәл осы қалпында болғаны үшін кітабымды соған арнадым.
