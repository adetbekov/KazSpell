Автор 55 Кеудесінде қу жаны қалған Аяғанды еңгезердей екі жігіт сүйреп әкеліп, лақтырып тастай салды. Орнынан тұруға шамасы келмей ентігіп ұзақ жатты, еден тастай суық екен, біраздан кейін тісі тісіне тимей қалшылдап, тоңа бастады. Жанын қинап жатқан орнынан әрең тұрды да, бір басып, екі басып төсекке жетті. Әбден ескіріп, иістенген, жұлым-жұлымы шыққан одеялға оранып, шалқасынан түсіп жатты. Кеңсірігі бұзылған тәрізді, удай ашып, қайта-қайта тынысы тарыла берді. Қанша қабырғасының сынғанын бір құдай біледі, қимылдау былай тұрсын, кеудесін кере дем алса тұла бойы ауырып, жанын көзіне көрсетеді. Беті көнектей болып ісіп, екі көзінің алды күлкілдеп көгеріп кеткен. Көзінің үсті домбығып, қос шырағын жауып қалғалы қашан, осы күні кісі танымайды. Үстіңгі, астыңғы еріндері дүрдиіп тұр. Дәл қазіргі қалпында оны айырып тану кімге де болса оңайға түспес еді. Нәр сызбағалы да біраз болды, іші ұлып, өзегі талғанмен таңдайға салып, талшық етер бір түйір дән жоқ. Судың өзін өлшеп береді. Тңдайы күйіп, өлердей қаталап жатқанда борсып кеткен сары судың өзі дәтке қуат.
Жарты стакан сасық суды сыздықтатып сіміріп, аузыншайқап жұтқанда шекесінен шып-шып тер шығады. Осындайда бойы кәдімгідей жеңілдеп, сергіп қалатын. Бұл бірақ бір сәттік қана алданыш. Әл-дәрмен жоқ, өз бетімен жүре алмайды, тергеуге әлгі жігіт сүйреп алып барады, сүйреп әкеліп тастайды. Содан ұзақ уақыт ес жия алмай, есеңгіреп жатқаны. Әдейі аңдып тұра ма, көзі ілініп бара жатса жетіп келіп, таяқпен сабайды. Осы адам-ау, бір жеріне зақым келеді-ау демейді. Азаптау дәл осылай жалғаса берсе қаншама шыдарын жаратқанның өзі білер. Кеудесінен шыбын жаны ұшы шығып кеткенше шыдамасқа амалы кәне?! Мақсұттың айтқанын көніп, кінәсін мойындаса нәтижесі белгілі. Ол пәле-жаланың бәрін Аяғанға артып, жазаның ең ауырына тартпақ. Артында арқа сүйер ешкімі жоқ, үш жетімегі шұрқырап далада қалар. Асқар таудай болып көрінетін әке де кетті бұл пәни жалғаннан. Шұрық тесік болған кәрі жүрек жаратқанның соңғы қиянатына шыдамаған шығар. Бір уыс топырақ сала алмады. Ең үлкен өкініші сол. Көптен бері ауру еді, сүйегін сүйретіп әрең жүрген шал Аяған келген соң жатып қала беретін болған.
Сиыр сәскеде үш жігіт сау етіп кіріп келгенде Қуат қария екі көзін шарт жұмып, қимыл-қыбырсыз жатқан. Ұлына аманатын айтпақ болып жатқан. Бір мәселені анықтау үшін бізбен бірге ауданға барамыз. Кешке қайтып келесіз, – деп жақауратқан жігіттің өтірігін Аяғанның іші сезген. Кеудесіне тығылған ашуды тұншықтырмақ ниетпен өзі үшін отқа түсуден тайсалмайтын Хадишаға қарап, жымиып күлген. Балаларға ие бол, жаным, – деген. Қанша уақыт бір шаңырақтың астында тұрса да күн сайын оқталып, батылы бармай жүрген жүрегіндегі жылы сөзін осы жолы айтты. Есік алдында тұрған алматылық сериялы “ волганы ” көргенде жүрегін бір үрей аямай шағып алды. Тағы бір шырғалаңға түсерін қу көңіл сезсе де, боталарын үрейлендірмеу үшін үндемеді. Балалардың барлығын құшақтап сүйіп, әкесіне жағдайды айтып, қоштасып шыққан соң Хадишаны бауырына басқан. Мныа жетімектер сенікі, – деген. Көз жасына ерік берген келіншек бірінші рет батылы барып, Аяғанды бетінен, маңдайынан, ерінінен шөпілдетіп келіп сүйді. Екі жігіт екі жағына жайғасты, біреуі алдына отырған. Оның аудандық қауіпсіздік комитетінің қызметкері екенін олпы-солпы киіміне, тотыққан жүзіне қарап көрген сәтте-ақ таныған.
Өзін алып кетуге сонау Алматыдан екі адамның келгеніне сай алдағы тағдырын ойша бағдарлап қойып еді. Машина қозғалып кеткенде барып көрді, Елжас айқайлап жүгіріп келеді екен. Жүгіріп жеткен ұлы: – Ат-а-а-м!.. Ат-а-м ө-ө-л-і-п-п қалды, – деген ботадай боздап тұрып. Әкесінің бұл пәниден аттанып кеткенін, бір уыс топырақ салуға міндетті екенін екі жағындағы қос мәңгүртке түсіндіре алмай қажыды. Бұл екеуінің ата-ананың қадыр-қасиетін білмейтін, балалар үйінде өскен туажат көркөкірек екенін бұған біреу айтты дейсің бе?! Түннің бір уағында Мемлекеттік қауіпсіздік комитетінің тергеу изоляторына келген Аяғанның жолын асыға тосып Мақсұт отыр екен. Оның көзіндегі қуанышты көрді, мақсатына жеткен пендеге тән тоқмейіл пейілді таныды. Шәкірттеріңіз түгелімен осында, – деп езу тартты Мақсұт. Жылайтйын адамдай қабағы шытылып, езуі керіліп, түсі мүлде жылымады. Жақында ғана жындыханадан шықтым. Ештеңе білмеймін, – деді Аяған мұңайып. Бұрынғы екпін жоқ, нәти жуасып, монтансып тұр. Өте кө-ө-п!.. Ойда жоқта үлкен олжаға кенелгендей Мақсұттың қимылында бір әбігер бар сияқты. Әртүрлі құжаттарын толтырып болғаннан кейін Аяғанды үшінші камераға апарып қамады.
Камера толы адам шығар деп ойлаған, ешкім жоқ екен, сол баяғыдай қаңырап бос тұр. Мақсұттың айтпаған сөзі қалмады, табалады, намысын таптады, оған да көңілі көншімеді ме, қол жұмсады. Қарап жатып өлмек жоқ, қарсылық көрсеткен. Жалғыз өзіне әл бермесін сезді ме, Мақсұт дауыстап әлдекімдерді шақырды. Еңгезердей екі жігіт кіріп келді де, жабылып сабады. Нағыз бандит осы. Аямаңдар иттің баласын, – деп бажалақтаған Мақсұт шіреніп тұрып бетінен тепті, көзәйнегінің быт-шыты шықты, мұрнынан қан сау ете қалды. Оны ескерген ешкім жоқ, ұрып жатыр, кіжініп тепкілейді келіп. Қарсыласқанмен қанына қарайған үш нойысқа қайрат таныта алмасын түсінген Аяған басын қорғаштап, бүк түсіп жатты. Осынша қиянаттың кімнің құзырымен жасалынып жатқанын сол күні-ақ білген. Шындықты шырылдап қорғайды дейтін ұлы күштің арашаға келмесін де іштей сезген. Осылай бастаған түрмедегі тірлігі еш өзгеріссіз жалғасып келеді. Күндердің есебінен жаңылды. Мұнда желтоқсанның отызы күні әкеліп қамаған. Одан бері талай заман өткен сияқты. Әрқашан шақырайып шамы жанып тұратын камерада күн мен түнді айыру мүмкін емес.
Бірінен соң бірі тергеп, айтқандарына көндіре алмаған ашулы топ жабылып ұрып, тепкілеп әбден қорлайды, сонан соң сүйреп әкеліп тастайды. Осынау жалғанда пенде баласынан асқан қиянатшыл, қатыгез тіршілік иесінің болмайтындығына Аяғанның көзі анық жетті. Адамның азап шегіп, қиналғанынан ләззәт тауып, рахатқа мелдектейтін пендесіне билік беріп қойған мемлекеттен қандай қайырым, жақсылық дәметуге болады? Ақыл, парасат емес, қара күшке, қиянатқа сүйенген мемлекетте болашақ бар дегенге кім сенеді?! Түрмеге түскелі небір сұмдықты көрген Аяған өзінің “ сүйікті ” мемлекетін жаңа қырынан таныды. Осынау жарық дүниедегі бағаласа баға жетпес анасындай аса мейірімді, әкесіндей қамқор, ең әділ, ақыл-парасаттан, ізгіліктен тұратын дейтін қоғам сын сағатта бет пердесін сыпырып тастап, мұжық қалпына түсіп, ортағасырлық мазмұнына оп-оңай көше салады екен. Ол сенің жаныңның қиналғанын көрмейді, себебі – көрсоқыр, шыңғырған дауысыңды естімейді, таскерең. Осыны ойласа тұла бойын үрей билеп, қалай қашып құтыларын білмей далбасалап, шарасыздыққа бас иеді. Бір уақыттарда мазаққа айналдырып күлетін Мақсұт бұл күнде қорқыныш. Сол кәпірден жүрегі әбден шайлыққан, оны есіне алса зәре-құты қашады.
Оның көрсеткен құқай-қиянаты шектен шығып, қу жаны азапқ ат үскенде тізерлеп отыра қалып, өлердегі сөзін айтып, жалынып-жалбарынғысы да келеді. Осындайда аяқ астынан пенделігі ұстап, қалғып кеткен намысын түртпектейді. Үрей мен намыс жабылып талағанда қалай қарай жығыларын білмей жандалбасаға түскен бейшара екі көзін шарт жұмып алып кемсеңдеп, іштей өксиді. Мұндай сәтте мынау әділеті кем дүниеде Мақсұттан асқан бақытты жұмыр басты пенде жоқ, дұшпанын мұқатқанына масайрап, ыржиып күліп отырады. Оның осы түрін көргенде әл-қуаты қашып, әбден әлсірегенмен ешқашан жеңілуді білмейтін жеңіс оты лаулап жанып, пұшайман қалдегі Аяғанның тұла бойын шарпитын. Ол кенет жадырап, Мақсұтқа тік қарайтын, езуіне мысқыл ілінетін. Совет үкіметінің жауларына кешірім жоқ, – деп көкталақтана айқайлаған тергеуші тістеніп келіп былш-былш ұратын, ол аздай-ақ тірсегінен аямай тебетін. Алғашқы күндері ауырсынып, жан дауысы шығушы еді. Осы күні жаны қиналса да намысқа тырысып, үндемейді. Мақсұт одан сайын құтырады, тебеді, ұрады, шашын жұлады. Сонда да айызы қанып, ашуы тарқамайтын тәрізді. Ол мұндай сәтте өзінің адам екенін де ұмытып кететін секілді болып көрінеді Аяғанға.
Қас дұшпаныңды белгілі бір дәрежеге дейін жек көруге, мұқатуға, омақаса құлатуға болар, ал оны көрге тыққанша азаптау, қинау арқылы рахатқа бөлену жан-жүрегі бар, ақыл-есі бүтін кісінің тірлігі ме? Соншама қинап, мәңгілік кешірмей, кек тұтатындай осы Мақсұтқа не қиянат жасап еді?! Әлде оныкі ескі кектің қарымтасы емес, қызмет бабына байланысты атқаруға тиіс міндеті ме екен?! Ол орындаушы. Ол кішкентай ғана тетік. Мүмкін Мақсұт қазақ азаматына осыншалық азап, қорлық көрсету арқылы өзінің осы үкіметке, орыс халқына берілгендігін дәлелдегісі келетін шығар. Қара басының қамын бәрінен жоғары қоятын пендеге бір адам түгілі бүтін ұлттың тағдыры мазақ болып па?! Оның ойын шыңғырған дауыс бөлді. Селк етіп, көзін ашып алды. Шақырайған жарық көзіне өткір инелерін қадады. Көз алдынан әлдебір жолақтар тізбектеліп өте бастады. Жаңағы ащы шыңғырыс тағы бір рет естілді де біржола өшті. Бәлкім, Камал шығар. Әлде Канат пен Еріктің бірі ме екен? Оқыстан әлдекім ине шаншығандай жүрегі ауырып қабақ шытты. Есіне Мақсұттың жанына еріп жүретін еңгезердей екеу түсті. Бірінің есімі Аширжан, ұлтының кім екенін білмейді. Әйтеуір қазақ емес.
Сол шіркіннің ауыз ашып, сөйлегенін естімепті. Мақсұт аузына келгенді оттап, мұның жер-жебіріне жетіп балағаттап жатқанда көзін жұмып, төмен қарап тұрады. Ештеңені естімейтін таскерең сияқты. Оширжан! Оған осы сөз де жеткілікті, Аяғанды тұрғызып алады да, қақ маңдайынан ұрады. Одан арғысы қап-қара түнек. Осы күні маңдайы қол тигізбей ауырады. Бүгінге дейін қақ айырылып кетпей жүргеніне таңы бар. Мақсұтқа жәрдемші болып жүрген екінші жігіт орыс. Ол нағыздың өзі. Алаңға шыққандарды түгелдей атып тастаудан қайтпайды-ау, сірә. Сөзінің әлпеті жаман шіркіннің. Қашан болсын қазақтарды жерден алып, жерге салып кіжініп жүргені. Кісіні азаптап, жанын қинауға келгенде одан асатын ешкім жоқ. Аяғанның таң қалатыны – Мақсұт әлгінің барлық сөзін ести тұра ләм демейді. Қазақ деген ұлтты түгелдей қырып, жер бетінен жойып жіберсе де Мақсұт ештеңесін жоғалтпайтын тәрізді. Осы екеуінің орнында кеудесінде жаны, бір мылқал намысы, аз ғана ақылы бар қазақ баласы болса дәл мыналардай қатыгездік жасамас еді ғой. Мақсұт та мұншалық қиянатқа бармас па еді, бәлкім. Аяған өзін кейде осылай алдарқатады, бірақ жақсылықтан күдерін үзіп олған сұм көңіл ештеңеге сенбейді.
Аяғанның ойын тықыр бөлді, аяқ алысына қарағанда күзетші. Ол әдеттегідей есіктің терезесінен сығалап, тексеріп кетті. Кенет шыңғырған ащы дауыс дәл құлақ түбінен естілді. Оқыс үннің әсері ме, денесі тіксініп, бойын діріл биледі. Шыңғырған дауыс құлағына шаншудай қадалды. Көрші камералардың бірінде болып жатқан жағдай сияқты. Аяған шыдай алмай екі құлағын алақанымен жапты. Бірақ құлағына сіңіп қалған ащы үннен құтылмады. Әудемнен кейін әлгі шыңғырыс жас баланың – өзінің дүниеде теңі жоқ Бибісінің дауысына айналып кетті. Аяған селк етіп, орнынан ұшып тұрды. Сол сол-ақ екен көзі қарауытып, абсы айналды. Небір сұмдықты көріп, әбден зәрезеп болған қу жүрек бір зауалды сезгендей тыпырлап алқымына тығылды. Қабырғалары, күмп болып ісіп кеткен тірсегі, басы сынып ауырып, жаны қиналып әрең тұрған жігіт тән азабын елемеуге тырысты. Әлгі шыңғырыс әлсіреп, алыстап барып ғайыпқа сіңіп жоғалды. Әмісе осылай, қиналған сәтте құлағына Бибісінің шыңғырған ащы үні шаншудай қадалып, қу жанын қуырдақтай қуырады. Неге бұлай? БұЛ Аяғна түсіне алмай қойған құбылыс. Әлде бір сұмдықтың боларын сұм көңіл алдын ала сезе ме екен?!
Дем жетпегендей бір сәт тұншығып қалды, сонан соң иегі кемсеңдеп, іштей егілді. Бала-шағасының амандығын тілеп, жаратқанға жалбарынып, солығын баса алмай ұзақ жатты. Аз ғана ғұмырында көрмегені қалмады. Сондағы бүлдіргені не? Мұның ісі осы қоғамға залал шектірердей үлкен саяси әрекетке айнала қойған жоқ еді ғой. Пенде баласы ашумен артық айтар, өзіне ұнамаған құбылысқа байланысты пікір білдірсе несі айып? Пенденің мазмұны қайшылықтардан тұрмай ма, ол өмір бойы өзімен өзі күреседі. Солай екен деп сары ізіне шөп салып, ит қосып қуғаны қай сасқаны?! Пікірі бар, ойын жасырмай айтатын кісіні ықтырып алудың тәсілі шығар бұл. Үреймен тәрбиелеу... Үрей... Қорқыныштың құшағындағы адам өстіп жүріп роботқа айналады. Робот!.. Орындаушы қара құл!.. Құлақ кесті құл!.. Бұл қоғамға саналы, сапалы адам емес, құл керек екен ұққаны. Неге? Мүмкін өзінің негізінің тым әлсіз екенін сезінуден туған сақтық шығар бұл. Құдай-ау, бір-бірімен тарихи туыстығы, рухани бірлігі, дәстүр-салтында тамырластық жоқ, тілі де, діні де, ділі де бөтен ұлттарды күшпен біріктірген қоғамның негізі қалай ғана мықты болмақ?!
Бұл ұлттарға жасалған эксперимент қой. Өткеніңді ұмыт дейді. Қажет болса өзіңнің кім екеніңді ұмытуға тура келеді дейді. Санасында саңлау, кеудесінде шыбын жаны бар пенде бұл шартқа қалай көнсін. Соны біле ме, бұл қоғам қылышын қынабына салмайды, әр сәт сайын жалаңдатып, басыңды қағып тастауға дайын тұрады. Аямайды ешкімді, аянбайды ешқашан. Ешкімге сенбейді. Өйткені өзінің бағасын білетін, ата-баба аруағына сыйынып жүретін әрбір тірі жан ол үшін бөтен, жат. Ниеті жат, көңілі жат, жаны жат. Еркін ойлы азамат еркін өмір сүруге ұмтылмас па. Аяғына, қолына кісен салып, басына құрсау кигізген пенденің тірлігі қайдан оңсын. Аяғанның есіне Сыздық төре айтты деген сөз түсті. Оқи-оқи миында жатталып қалған сол монологты Кенесары ұрпағы – Сыздық төренің өзі келіп, құлағына сыбырлап тұрған тәрізді. Өз мемлекеті болса, қарны тойса қайғысын ұмытып кететін қазақ шілдің боғындай пышырамай, жұдырық болып түйілсе, “ қарнымыз тойған жерде ” жүрер ме едің?! Қоқан ханына қызмет қылдым. Қанағатшах “ пансат басы ” деген ат берді, 500 адамға бас болдық. Орысқа қарсы соғыстық. Ескіде кеткен кегімізді алсақ дедік.
Ол да сатып кетті ақыры. Адасып айдалада қалдық. Барар жер, басар тау жоқ. Ақыры қайтып келіп, орыстың қолтығына тығылдық ”. Екі көзін шарт жұмып жатқан Аяған шарасыздығына күйінгендей қабақ шытып, езу тартты. Осыдан жүз жыл бұрынғы ахуалдың мүлде өзгермеген себебін неден іздерін білмей басы қатты. Енді жүз жылдан кейін де жағдайдың осы күйінше қалатынын ойлап, жаны құлазыды. Темір есік сарт-сұрт ашылып, камераға әлдекімдер кірді. Аяған тапжылған жоқ, көзін де ашпады. Кеудесіне үрей тығылып, әдеттегідей мазасызданбады. Ол қозғала қоймаған соң Аширжан келіп, төсектен жұлып алды да, ортаға сүйреп шықты. Әл-дәрмен құрыған, басы айналып, екі тізесі дірілдеді. Ұрады деп қауіптеніп, бетін қорғамақ болған, қолын көтеруге шамасы жетпеді. Жақындап келіп, үңіле қарады, Аяғанның жүзі құп-қу, екі өкпесі сырылдап, ентігіп әрең демалып тұр. Аяғанның бетіне қарауға Алмастың дәті шыдамады. Бүкіл денесі қорқыныштан қалшылдап, Жақияның тасасына қарай ығысқан. Аяған селк етіп көзін ашып алған, бірақ ештеңе көрмеді. Совет үкіметіне қаншалық адал екеніңді көрсет. Жұмба көзіңді, оңбаған!.. Сонан соң ерні-ерніне жұқпай жыпылдап сөйлеп кетті.
Жоспарын жасаған, студенттердің арасында үгіт жүргізген осы. Қонаевпен тікелей байланысы бар. Екеуі бір облыстан. Әрі-бері теңселіп жүрген Мақсұт сабы салбырап, аңсыз тұрған Алмасты тобықтан тепті. Аяғын құшақтап, ыңырсып қиналған жігітті табалағандай ыржиып күлді. Сонан соң Жақияға бұрылып: – Осылармен бірге сенің де көзіңді құртамын, – деді. Емпеңдеп жетіп келген Жақияны сұқ саусағымепн маңдайынан нұқып жіберді. Айналып кетейін, Мәке-ау!.. Мен деген баяғыдан сіздің тілекшіңізбін ғой. Бұл сайрап тұрған бала, Мәке. Тұр ей, сорлы, – деп Алмасты орнынан көтеріп тұрғызды. Тоқтамай сайра, сорлы. Ол 1982 жылы маған бүкіл жоспарын көрсеткен. Камал Жақаев, Ерік Қаңтарбаев, Қайрат Елемесов және басқалар Аяған Қуатовтың ақылымен жұмыс істеді. Ол 15-16 желтоқсанда жатақханаға келіп, жасырын жиналыс өткізді. Қазақстанда қазақтар ғана тұрсын. Орыстарға арамызда орын жоқ ” деді. Алмас қайта-қайта көшіріп, миында жатталып қалған мәтінді мүдірмей айтып тұр. Аяған оның жағдайын түсінді, қу жанның амандығы үшін пенде баласы бұдан да сорақы қиянатқа барарын ойлап қиналды. Түсінгені – Алмас әлдеқашан-ау Мақсұттың қарғылы төбетіне айналыпты.
Ең жақын адамы болған жігіттің мына сұрымен талайға обал жасарына күмәні қалмады. Куәлар көп, өте көп, Мәке. Ұлтшыл оңбағандарды өз қолымызбен ұстап береміз, – деп өзеуреген Жақияның аузы көпіре бастады. Алдын алмаса қосақ арасында кетіп қаларын іші сезетін сияқты. Аспанды тіреп тұрғандай көрінетін Мұса Байларовтың жағдайы мүшкіл. Жан сақтау үшін ол бейшара республиканың бұрынғы басшысын сықпыртып жамандап, кісі баласы сенбейтін өтіріктің небір түрін айтып жүр. Оныкі жанталас. Анау бір күні телевизордан сөйлеп, Қонаевты жерден алып, жерге салды. Бір замандарда қолын алуға зар болып, “ үлкен кісі ұлы адам ” деп төбесінен құс ұшырмай отырушы еді. Оның қазірліг тірлігі жан сақтаудың амалы. Осы күні бұдан басқа жолдың жоқтығын Жақия да біледі. Алмас тақылдап тұр. Бірте бірте құмыққан дауысы ашылып, салтанатты мақамға ауысып, саңқылдап естілді. Сүлейсапа күйде сүлесоқ күйде тұрған Аяғанға оның айтқаны мүлде әсер етпеді. Оның сөзін әлсін-әлсін іліп әкетіп, ешкім сенбейтін әңгімелерді қопсытып тұрған Жақияның айтқандарына да құлақ қоймады. Қысылшаң сәтте адамның арзандап, топастанып, азғындап кететінін ойлап, соның себебін іздеді. Әлдекім төбесінен ұрды.
Сампылдап сөйлеп тұрғандарың дымы өшкен сияқты, құлағы шыңылдап тұрды да бітіп қалды. Қара құсы удай ашып, құлағы шыңылдап тұрды да гүрс құлады. Ес-түссіз қанша жатқанын білмейді, сол құлаған жерінде қалыпты. Денесі от болып жанып жатыр екен. Тыржалаңаш шешіндіріп тастапты. Камераға тағы біреуді әкеліп қамаған сияқты. Бейтаныс біреу кіжініп сөйлейді, қарқылдап күледі. Оның кім екенін, мұнда қандай мақсатпен қамалғанын Аяған түсінді. Ха-ха-хо-о!.. Енді менен бала табасың, бля, – деп келіп былш еткізіп бір тепті. Небір қиянатты көп көрген тәнімен бірге жаны ауырды. Небір азапқа, жан қиналысына көніп келген Аяған мынандай айуандыққа шыдай алмай өксіді, көзінен пора-пора жас парлады. Небір қиын сәтте дәл қазіргідей жасымап еді, бүгін бірінші рет сынды. Мықтап сынды. Өзін өзі қорғай алмай қор болып жатқанына өлердей күйінді. Кеудесі құр кеуек, түк қалмаған сияқты, иесіз қалған аңсал-саңғал үйдей құлазыды, жүрек жоқ, жан жоқ. Денесі кесіп тастай салған томар сияқты, тіпті еш жері – сынған қабырғалары да, күмп болып іскен мұрны, жұдырық тие-тие шодырайып кеткен шекесі, басуға жарамай қалған аяғы да ауырмайды.
Шыбын жаны әлдеқашан торғайға айналып, әлдеқайда ұшып кеткен тәрізді. Ту-у алыстан бір басып, екі басып қаба сақал бейтаныс жақындап келеді. Біреу емес, екі адам. Апыр-ау, мыналар Кенесары мен Сыздық төре ғой. Екеуінің де жүзі солғын, көздерінде айықпас мұң бар. Тұр орныңнан! Аяған орнынан тұрып кетпек болып талпынады, бірақ әл-дәрмені жетпейді, денесін зілмауыр жүк басып тұр. Елім деп еңіреген талай бозабқ көрген кеп бұл. Күш жина, серпіл, күрес, – дейді Сыздық төре. Аяған оларға осы өмірінде көрген қиянаты мен азабын айтып, мұңын шаққысы келген. Қанша тырысса да үні шықпады, аузындағы тіл емес, қап-қатты түрпідей бірдеме. Әрі-бері қозғаса таңдайын, ернін қажайды. Әбден кеуіп, шыт-шыт жарылған тілінен шып-шып шыққан қанды талғап жұтып тамсанды. Қышқылтым сұйық өңешін тілді. Тағы да жұтынған, бірақ тобарсып кеткен тілден қан шықпады. Шоқтың үстінде жатқандай денесі күйіп-жанып шыдатпай барады. Басы қақ айырылып кететіндей, ауырмаған жері жоқ. Орнынан тұрмақ болып талпынды, екі қолы былқ-сылқ.
Орыстарға қарсы шыққаның үшін, бля, сені... О дүниеге барғанда да орыстарға табынып жүресің, бля... Аяғанның киімдерін жыртып жалғап жасаған жіпті қимылсыз жатқан жігіттің мойнына салып, сүйрелеп төсекке алып келді. Оны астыңғы төсекке отырғызып, жіптің бір ұшын жоғары жағына мықтап байлады да, Аяғанды итеріп қалды. Кішкентай ғана Бибісінің шыңғырған үнін естіді. Аяған көзін ашып алды – дүние түгел қызыл жалқын өрт. Сол лаулаған жалын жолындағының бәрін жалмап, жақындап келе жатқан сияқты. Қалың өрттің ішінде лаулап жанып Кенесары мен Сыздық төре жүр екен дейді. Шыңғырған Бибісі аяғын құшақтап, зар еңіреп жылап тұрғандай. Ботам-ай! Тынысы тарылып, тұншыға бастады. Ақтық күшін жинап, аяғын бір серпіді. Азаматтың күші мәңгілікке кетерде әділеті жоқ опасыз дүниені соңғы бір рет тебуге ғана жетті. Тіріге опа бермеген жалғанды қап-қара түнек басты, дүниені өлі тыныштық құшағына алды. Аяғанның шыбын жаны торғайға айналып, сонау бір қиянда қалған боталарына ұшып кетті... 1988 жыл, қараша 1995 жыл, мамыр. Әдеттегідей ешкімнің рұқсатын күтпестен имене басып, ішке енді. Бүйірдегі бөлмеден шашы ұйпа-тұйпа болып, қабағы қабарып Сыздық шықты.
Ұйқыдан жаңа ғана оянған сыңайлы, екі көзінің алды іріңді былшық. Екі беті көнектей болып ісінген, өлеусіреген көзінде жылт еткен сәуле жоқ, ептеп езу тартқанмен жүзі жылымады. Құнарсыз топыраққа өскен сояудай сирек сақал-мұртына ұстара тимелегі де біраз болған тәрізді. Екі иығы қушиып, дірілдеген Сыздықтың өзіне ашқарақ көзбен, қасқыр пейілмен қарап қалғанын байқаған Аяғанның жүрегі әлсіз ғана шым етті. Бас изеп, қарияның бөлмесіне қарай өтіп кетпек болған, Сыздық жолын кесті. Басым сынып барады, – деді ол тілі икемге әрең келіп. Жылайтын адамдай иегі кемсеңдеді, Аяғанға жәдігөйлене қарағанмен жүзі жылымады, екі көз суық, ызғарлы. Аяғанның қолқасын күлімсі иіс қапты. Үш сомдықты Сыздықтың қолына ұстатты. Оның миығындағы өлеусіреген әлсіз күлкі су тиген шырақтай лып өшті, жәдігөй жүзіне сұс кірді, қарсы алдында өзін жақтырмай тұрған жігітке сұстана қарады. Әнтек езу тартты. Сыздық апыл-ғұпыл киініп, асығыс шығып кетті. Аяған алып келген тағамын ас үйге апарып қойып, Алдияр қария жатқан бөлмеге кірді. Алдияр Ақпанұлы бөлмеге әлдекімнің келгенін білсе де көзін ашқан жоқ.
Қаны қашып, оңған бөздей болып кеткен жүзінен тіршіліктің нышаны білінбейді, шалқасынан түсіп, қимыл-қыбырсыз жатқан шалдың қабағындағы көзге көрінер-көрінбес әлсіз діріл оның тірлігінен хабар бергендей. Профессор көзін ашып алып, жылы жымиды. Көптен күткен адамы келген соң қабағы ашылып, жүзіне шыр жүгірді. Жанына отырған шәкіртінің қолын әлсіз саусақтарымен қыса түсті. Ұстазының өзін асыға күткенін Аяған сезді. Күн қысқа. Келіннің денсаулығы қалай? Сізге сәлем айтып жатыр. Сізге келе алмай, келініңіз қысылып жүр. Маған бола шаршамай-ақ қойсын, – деп күрсінді шал. Дәретханаға бара алмай қысылатыным болмаса... – Алдияр қинала күлімдеді. Аяғанға ол күліп емес, іштей егіліп жылап жатқандай болып көрінді. Мен деген... Тағы да бір нәрсе айтқысы келіп оқталды да, тілін тістей қойды. Аяған ұстазының көмейіндегі көмескіні болжады. Маған бола әуреге түспей-ақ қойыңдар ” дегісі келген шығар ”, – деп түйді жігіт. Шалға ұрлана қарады, жүзіне көлеңке жүгіріп, қабағы шытылыпты. Ернін жымқырып алып, тым-тырыс тынған. Әмісе осылай, көңілінің қошы кетсе, тырсиып үндемей қалатын әдеті. Ішін ит тырнап жатса да қиналғанын пенде баласына білдірмейтін қарттың қажыр-қайратына қайран қалады Аяған.
Тағдырдың соққысы мұншалық қатты тигенмен сынбай, иілмей келе жатқан қайсар шалға әрқашан таң. Алдиярдың көрген қиындығы мен тартқан азабы талай пендеге ауыр жүк боларын, ол салмақты кез келген қаймаан қазақтың көтеріп кете алмасын Аяған жақсы біледі. Басқа салмақты былай қойғанда, өмірімнің жалғасы, болашағым, үмітім деп жүрген жалғыз ұлдың сықпыты анау. Қолына ақша түссе араққа жұмсайды, күніне бір уақ таңдайын жібітпесе ындыны кеуіп, ыңырсыйды-ай келіп. Әкенің жағдайын ойлап, қабағына қарайтын ұл қайда?! Сүмеңдеп сарқытын беретіндердің соңында жүреді. Сыздықты білмейтін жан бұл қалада жоқ та шығар, ауладан аулаға ауысып, жемтік іздеп, жуынды аңдып тіміскіленіп жүретін бұралқы иттен айырмашылығы қайсы?! Бұл тірлігіне арланбайды, намыс көрмейді бейшара. Ойы сөнген, бойы көнген. Қу жаны қуырдақ болып қуырылып, мұрнының ұшына келгенде бір жұтым тентек су үшін арды аяққа басып жүре береді. Мұндай сәтте құлқынына құяр тентек су табылмаса аласұрып, жанын қоярға жер таба алмай кетеді. Жаны қысылып, сары уайымның иіріміне батып, тұншығып жатқан шалды одан сайын қинайды, жүйкесін жүн етіп жібереді. Осы қылығы үшін Аяған онымен төбелесіп қала жаздаған.
Миына тентек судың уыты жайылып, үнемі көні кеуіп, екі есті күйде есеңгіреп жүретін Сыздықты ақылмен тоқтата, күшпен ықтыра алмасын кейін білді. Одан беріп қана құтылуға болады екен. Аяғанның әлсіз жерін ол да біліп алған, көрсе болды алақанын жаяды. Бермесе әдісі белгілі – ауру шалдың миын қажауға кіріседі. Аяғанның таң қалатыны – мұндай сәтте шал ләм деп жақ ашпастан, екі көзін шарт жұмып алып, сұп-сұр болып жатады да қояды. Әділетсіздік атаулыға шыбын жаны шырқырап, қаймықпай қарсы шығатын Алдияр Ақпанұлы соңғы жылдары мүлде өзгерді, көндіккен сыңайлы. Арыстандай азаматтың құрметіне атын Сыздық қойып ем. Ел-жұртының жыртысын жыртып, жоқшысы болсын деп ем. Қателесіппін, қарағым. Сорым болды ғой бұл менің. Сыздық төреден садақа кетсін бұл, – дейді шал оңаша қалғанда күйініштен өртеніп кете жаздап. Мұндай кезде Аяған оны қалай жұбатарын білмей абыржиды. Әңгімені басқа арнаға бұрып алдарқатады. Бірақ Алдиярдың жүзін жапқан көлеңке тарқамайды, қабағы ашылмайды, көзін шарт жұмып алып, қимыл-қыбырсыз іштен тынып жатады да қояды. Міне, қазір де ежелгі әдетіне бағып, екі көзін жұмып алып, үнсіз жатыр.
Аяған орнынан тұрып, ас бөлмеге шығып кетті. Шай қойды, талай күннен бері жуылмай, баттасып кеткен ыдыс-аяқты тазалады. Ас үйді ретке келтіріп, шайын қайнатып қайтып келсе, шал әлі көзін ашпапты. Дауыс шығаруға Аяғанның батылы бармады. Соны сезгендей шал көзін ашып, жігітке қадала қарады. Жүзінен реніш, қабағынан кірбің іздеген тәрізді. Сезімтал жігіт ақырын ғана езу тартты. Қинала күлімсіреп, қабағын шытынды. Аяған сөзге келместен қарт профессорды көтеріп апарып туалетке отырғызды да, қайтып оралып, иістеніп, сарғайып кеткен ақ сейсепті жуынатын бөлмеге әкеліп тастады. Терезені ашып, бөлменің ауасын тазартты. Профессорды жуындырып, таза киімдерін кигізіп, көтеріп ас бөлмеге алып келді. Ұстаз бен шәкірт асықпай отырып шай ішті. Шалдың маңдайы жіпсіп, жүзіне қан жүгірді. Жағдайымды айттым. Отырғызып қойып өзімді кінәлады. Мойны бір тұтам, мыжырайған жалпақ сары сызданып әрең сөйлесті. Жаздым, жаңылдым деп жалынып-жалбарынып, аяғына жығылудан басқа амалым қалмады. Шәкіртінің жаңағы сөзін ұнатай қалған сыңайлы, қабағы қатуланып, жүзіне сұс кірді. Жалынып, жаттың аяғына жығылып, жарамсақтанып жүріп нағыз шындыққа жете алмайсың, қарағым.
Ол – адасу жолы, теріс жол. Аяған іштей құптамаса да ұстазының көңілі үшін үндемеді. Егер бар болса өзіңіз неге сол жолмен жүрмедіңіз? Сол жолы сіз өмір бойы іздеген жоқ па едіңіз. Бар болса табар едіңіз ғой ” деген сөз талай рет көмейіне келіп кептелген, әрқашан қарттың қабағына қарап, тілін тістейді. Түлкі заманда тазы болып шалу керектігін ерте түсінгендердің мақсатына оңай жететінін Аяған білгелі қашан. Қазіргідей сырты жылтыр, іші бұлдыр заманда Алдияр Ақпанұлы айтқан тәсілмен күресіп, мұратқа жету мүмкін еместігін жердің астындағыны білетін ғұлама Алдияр қарсыластарынан ақылының аздығынан емес, айласын асыра алмағандықтан жеңілді. Заманның құбылып тұратын мінезіне бейімделіп, керек кезінде жалынып, жалбарынып, аяққа жығылып үйренген уақыттың құлақ кесті құлдары оны алып та, шалып та жықты. Қарсыласуға шамасын келтірмеді мүлде. Өмірдің талай өткелегінен өтіп, отқа салса күймейтін, суға салса батпайтындай болып піскен кәрі тарлан өзінен тәлім алған бір үйір күшіктің талауына түсіп, құр сүлдерін әрең алып шықты. Қазіргідей ғаріп қаліне өлердей күйіне тұрып, сол бір абсолютті ақиқаттың болатындығына профессордың имандай сенетінін Аяған біледі. Кейде ұстазының бала сияқты аңқаулығына күледі. Кейде ойланып қалады.
Әділетсіздікті біржола жеңу үшін ұлы Шындыққа ақиқаттың ақ жолымен бару керек шығар, сірә ” дейді. Ендігі үміт сол кісіде, – деді Аяған хатшының көмек қолын созатындығына сенім білдіріп. Институттан не үшін қуылғаныңды естісе көмектеспе ктүгіл, итжеккенге айдатып жіберер ол сені. Ол Ермактың бірінші қорғаушысы. Аяған тұйыққа тірелді. Мақсатыма алып барады-ау деген жолдың бәрі жабылып қалғандай, екі ұдай болып, басын қайғы қаңғыртты. Сүлесапа бір күйге түсіп, үн-түнсіз ұзақ отырды. Мәскеуге, Орталық комитетке, Брежневтің өзіне жазу керек, – деді Аяған біраздан кейін, үлкен бір іске бел буып кірісердей құлшынып. Алдияр мырс күлді. Жігіт оның жүзіне жалт қарады. Шал біраз уақыт үнсіз жатты. Бұл оның талай рет айтқан сөзі. Әсіресе соңғы уақытта, Аяғанның басына бұлт үйірілгелі бері жиі айтатын болып жүр. Кенесары атамыз әділет үшін, қазақ халқының бақытты ғұмыры, азаттығы үшін басын бәске тігіп, ақыры жат қолынан ажал тапқан жоқ па? Шал көзін кең ашып, жаутаңдап жігітке қарады. Ол бақыт дегеннің не екенін білген жоқ, қысқа ғұмыры жанталасқан күреспен, азаппен өтті.
Кенесарыдай ардагер ұлдарының арқасында қазақ халқы бақыттың шын бағасын білді, аға. Ал Кенекемнің ұлы Сыздықтың өмірі ше? Ол да әке жолын таңдады. Оның өмірі де кілең жеңілістерден тұрмай ма, аға!? Алдияр қысылды, миығында күлкі ұялады. Болар болмасқа елп ете қоймайтын профессорды сарыуайымның иірімінен қалай алып шығуды білетін Аяған бұл жолы да ескі әдісіне салды. Бүкіл өмірін қазақ халқының ұлт азаттық көтерілістерін зерттеуге арнаған Алдияр Ақпанұлы үшін барлық қызығын бостандықтың бодауына берген, елінің болашағы жолында құрбан болған ерлерден қасиетті ұғым жоқ еді. Аяғанның білетіні – қарт профессор сол ерлер үшін ойланбай отқа түсе алады. Ол күйіп тұрған заманда Кенесарыны қорғаймын деп күйген. Тізгінін басқаның қолына ұстатып қойып, соның айтуымен жүріп-тұруға үйренген, орғанына мәз болып жүрген халқына Кенесары ісінің әділдігін дәлелдемек түгіл өз басы саудаға түсіп, құйрығына шала байланған. Арашалап алар пенде табылмай оттың ортасынан құр сүлдерін сүйретіп әрең шыққан. Заманның таяғы маңдайына бұдан кейін де сан рет тиген, омақаса құлаған сәттері де болған, сөйте тұра қыңыр шал алған бетінен қайтқан жоқ, қайта Кенесарғы деген ықыласы күшейе түсті.
Кенекең үшін көрген қиянаттары есіне түскен сәтте көңілі марқайып, үлкен іс тындырғандай желпінетіні бар. Бірақ таппадым, – деп күрсінді шал. Солай, қарағым. Күнің басқаға қарап тұрса солай бола береді. Атар таңнан үміт күтеміз. Көп ұзамай Брежнев көкем кетер, – деді Аяған бәсең дауыспен. Айтарын айтып алып, өзінен өзі қуыстанып, жан-жағына қарады. Алдияр мырс күлді. Одан не өзгереді? Е-е, қарағым, Кенекем осыны баяғыда білген. Білмесе өзі барып жанып тұрған отқа түсер ме еді, – деп Алдияр көкірегі қарс айрылардай күрсінді. Оның нені меңзегенін жігіт түсінді. Басқаның шындығы – алмас қылыш. Ол саған бақыт әпермейді, басыңды қағады да тастайды ” деген сияқты шал. Аяған шеше алмай жүрген бір жұмбақтың ұшығын ұстағандай елеңдеп, ұстазының жүзіне жалт қарады. Көзін жұмып алған шал сұп-сұр болып, үнсіз жатыр. Басыңды қағады да тастайды. Қағады да тастайды... ” Құлағы шыңылдап, екі беті дуылдады. Неге? ” Осы бір сұрақ тамағына тұрып қалған сүйектей берекесін алды. Әлдекім “ шындық жоқ, шындық жоқ ” деп құлағына сыбырлайтын сияқты. Аяған ұстазының үйінен еңсесі басылып шықты.
Сіркіреп жаңбыр жауып тұр екен. Ызғырық жел суық, ызғарлы. Сол ызғар қыр астында тұрған қыстың хабаршысы сынды. Ауа деміне ызғар кіргелі де біраз болған. Сонысына қарағанда биыл қыс ерте түсетін сыңайлы. Әдетте Алматының қысы кештетіп келеді. Қазан айы Алатау баурайына орналасқан қаланың ең бір тамаша шағы, ағаш біткен шомылу үшін көйлегін шешкен бойжеткендер сияқты болып көрінеді, жер аткөпір жапырақ, төңірек сап-сары; ыстық қайтып, ауа жеміс иістенеді. Қайда барсаң да танауыңды қауын иісі, алма, алмұрт иісі қытықтайды. Табиғат-ана мейірленіп, шашуын мол шашқан жылдары ел бау-бақшасындағы, саяжайындағы жемісін жинай алмай, алма, алмұрт атаулы шашылып, шіріп жатады. Шіріген жемістің иісі осында туып, өскен адамға ерекше қымбат. Ол бау-бақшалы қаланың төл иісі Биылғы ауа райының мінезі бөлек. Жүріп-жүріп бір-ақ күнде бойжете салатын қыз баладай жарқ ете қалатын Жетісудың көктемі кешікті, қашан шілде туғанша жаңбыр сіркіреп, жердің қыртысына жылу жетпей, құйқасы қызбады. Маусым орталана бере аспанның қабағы ашылып, Жер-Ана шуаққа шомылды да, бой көтере алмай булығып жатқан көк дүр ете қалды.
Шілде әдеттегідей ыстық болған, тамыз туа ауа райы күрт өзгерді, жаңбыр жиілеп, күн суытты. Көнекөз қарттар мұны жаман ырымға жорып, 1941 жылдың жазының осындай болғанын тілге тиек етті. Жаман сөз жатсын ба, тыныш отырған жұрт бір дүрлігіп барып басылды. Тамыздың аяғында күн қайтадан ысып, артынша Арктиканың суық ауасы лап қойып, жұрттың берекесін алды. Қыркүйектің алғашқы аптасында жапалақтап қар жауып, жапырағы түсіп болмаған ағаш атаулы ауыр салмақты көтере алмай морт-морт сынып жатты. Ертесіне аспан нілге шайғандай тазарып, жарқырап күн шықты, көше-көшемен сел жүрді. Ауа қызып, ыстық күшіне мінді, күні кеше пальто киіп, бүрсеңдеген жұрттың маңдайы тершіді. Сол ыстық кешеге дейін келді де, қазан орталана бере Алматының ауа райы өзінің ежелгі мінезіне көшті. Жаңбыр жауғалы екінші күнге айналып барады, мұның соңы қарға айналарын Аяған біледі. Қыстың жақындап келіп қалғанын ойлағандықтан ба, денесі қалтырап, иегін омырауына жасырды. Кітапхананың алдында тұрып қай жерде почта жәшігі барын есіне түсірді. Қалтасындағы хатты бүгіннен кешіктірмей жөнелту керек, біраз уақытын бекер жүріспен, есік тоздырумен өткізіп алды.
Жүрісінен ештеңе шықпасын алдын-ала білсе бекер шаршамай арыз-арманын хатқа түсіріп, қорғаныш болатын, қамқор қолын созатын, ұялы қасқырдың талауынан арашалап алатын әділеттің ақ ордасына әлдеқашан салып жібермес пе еді. Шындықты осы арадан да табамын, ақиқат арашаға түссе ажал да ала алмайды деп адасты. Іздеп тапқан шындығы басына пәле болып жабысты ғой ақыры. Үлкен қызметтегі адамдарға жала жауып, нақақ қаралап, өсек таратып жүрген арызқой деп танылып, үстінен іс қозғалды. Мүйіз сұрап барып, көзін шығарып қайтқан тоқал сиырдың кебін киді. Бір кезде дуылдап, өртке айналып кете жаздап басылған мәселе – мұның Сыздық сұлтан туралы жазған еңбегі алдынан тағы шықты. Ол орыс пен қазақ халқының арасына от жағу үшін Сыздық сұлтан туралы мақаласын орысшаға аудартып, көбейтіп, жасырын таратқан. Пиғылы жат, ойы бөтен адам. Бұл ерікті елді күшпен басып алу ” деген. Ауғанстандағы соғысқа қарсы ұнқағаз таратқан. Мағжан Жұмабаев сияқты халық жауының өлеңдерін студенттер арасында насихаттаған. Кеңес үкіметі басшыларының беделіне нұқсан келтіретін анекдоттар құрастырған. Сібір аймағын бағындырған атақты батыр Ермакты студенттерге қанқұйлы қарақшы деп дәлелдеуге тырысқан. Ұлтшыл, сенімсіз адам.
Жоғарғы оқу орнында қызмет істеуіне болмайды ” деген желеумен тып-тыныш істеп жүрген қызметінен қуылып кетті. Алдияр Ақпанұлынан іргесін аулақ салып, ректордың ыңғайына көніп, сол кісінің дегенімен қимылдаса ұрттап ішіп, шайқап төгіп жүрмес пе еді. Бастаған ісінің арты жақсы аяқталмасын біле тұра сүйекке бітті қыңырлығына басып, ағысқа қарсы жүзді. Жоғарыдан келген тапсырманы әдейі қисайта салды. Шындықты іздеп, ең ақыры сол адамның алдына баратынын білсе емтихан тапсырған қызына жақсы баға қойып, жақсы атқа ие болар ма еді?! Шындық үшін жаным пида дейтін Аяған ол қызға әкесінің беделіне бола жақсы баға қоймасына сенімді. Сол кезде қыздың әкесінің кім екені Аяғанға алдын ала айтылды. Бұл соны біліп қырсықты. Ақыры міне, өзі шалқасынан түсті. Іздеп барған үлкен шындығы шын мықтының бір сілкігенінен қалмай жалп етіп құлады да, қайтып бас көтере алмады, шыбын жаны шырқырап өтіріктің өртіне түсіп өртенген жігітке көмекке келмеді. Шындықтың оп-оңай жеңіліп қалатынын тұңғыш рет көрген ол өзіне өзі келе алмай үлкен үйдің алдында мең-зең болып, желмен желбіреген көкшіл түсті белдеу жолағы бар қызыл Туға қарап, ұзақ тұрған.
Қызметтен, абыройдан жұрдай болып, өткен істің байыбына бара алмай есеңгіреген Аяған түс ауа Татарка деп аталатын жердегі пәтеріне келген. Сұлап түсіп, сұлқ жатқан жан-жақтан анталап келіп азу тісін аяусыз батырған ашқарақ ой-уайымның талауына түсіп қалжыраған жігіт дәл сол күні біржола жеңілгенін, адаммен емес, заманмен жағаласып құлағанын білген жоқ еді. Ұлы Шындықты табатындығына имандай сенген Аяған біраз есікті тоздырғанмен ісінен нәтиже шықпады. Жала жабылып, ісі тергеуге берілмесе Ұлы Шындықты іздеуден жалықпас еді. Қияқтай мұрты бар, көзі күліп тұратын, күліп сөйлейтін жігіт Аяғанның соңына шам алып түсті, қайта-қайта тәртіп сақтау бөліміне шақырып, әбден ығыр қылды. Әлдекімдердің арызын көлденеңдетіп, Аяғанның бір басына дүние пәленің барлығын үйіп-төгіп, зықысын шығарды. Сол рас па? – дейді күйле сөйлеп. Аяған шындығын дәлелдей алмай шыр-пыр болып, ызадан жарылып кете жаздайды. Кейде өзін-өзі ұстай алмай айқайға басады. Ашуға булыққан Аяған қалшылдап, біраз уақытқа дейін өзіне-өзі келе алмайды. Тергеуші күліп отырып жүйке жұқартар сұрақтарын көбейте береді. Жала, жала! – деп айқайлайды Аяған. Тергеуші күліп отырып тыңдайды, сонан соң сол тақылеттес сұрағын қайта қояды.
Екеуінің арасындағы әңгіме біразға созылғанмен тіл табысып, мәмлеге келе алмады. Ештеңе шығара алмайтындығына көзі жеткендіктен бе істі басқа адамға тапсырып, күлегеш жігіт жайына кетті. Екінші тергеуші жаттап алғандай тақылдап сөйлейтін, ақи көз қара жігіт екен. Қымс етсе айқайға басады. Ол да бұрынғы тергеушінің сұрақтарын қайталады. Аяған бастапқыдағыдай күйіп-пісіп, шыжбалақтаған жоқ, өзін сабырлы ұстады. Тергеушінің бірде-бір сұрағына жауап бермей, әнтек езу тартып, отырады да қояды. Келе-келе тергеушінің өзін мазақтайтын әдет тапқан. Тергеуші бөлмеге сыймай, орнынан тұрып, әрі-бері жүріп кетеді. Апыл-ғұпыл қағаздарын жинап алып, шыға жөнеледі. Сондай сабырсыз адамның қалай тергеуші болып жүргеніне Аяған қайран қалады. Өзіне жасалар шабуылдың мұнымен бітпесін іші сезді. Дәл осындай талай спектакльдің боларына шүбәсі жоқ еді. Қарын сипап, қарап жататындай бай емес, артында тіреп тұрған ешкімі жоқ саяқ жігіт. Жалғыз інісі Ауған соғысында мерт болды. Әке-шеше жалғыз ұлдың тілеуін тілеп отырған кәрі-құртаң адамдар. Азын-аулақ пенсиясын жалғыз ұлға деп үнемдейді. Қалада пәтерде тұрып, үш бірдей баланы асыраудың оңайға түспесін Аяған әлдеқашан білген. Келіншегі сырқат.
Екі күннің бірінде басын көтере алмай, көкпеңбек болып, ерні кезеріп жатып қалады бейшара. Жылына екі-үш рет ауруханада жатып, “ жыртығын ” жамап, емделі шықпаса, жұмысқа мүлде жарамайды. Ауруханаға жатты деген аты ғана, үш ботасын ойлап, берекесі қашады, қашан болсын уақытынан ерте шығып кетеді. Ауруханадан кейін санаторийге бару керек қой. Оған жағдайы жоқ. Үйелмелі үш баланы күйеуіне бақтырып, қара басының қамын күйттеп, кетіп қалу Әсемдей қазақ әйеліне жат қылық. Барамын десе жолдама да, қаржы да табылар еді. Көп жыл Аяғанның кандидаттық диссертацияына алаңдады. Денсаулығының нашарлығына қарамай бір үйдің бар ауыртпалығын өзі көтерді, Аяғаным еңбегін жазып, сәтті қорғап шықса деп тіледі. Көңілінде кіршік жоқ келіншектің тілегі жаратқанның құлағына жетпеді ме, Аяғанның еңбегі жанбады. Ғылыми жетекшісі Алдияр Ақпанұлы пиғылы жат, қауіпті адам ретінде қудаланды да, Аяған қосақ арасында кетті. Бұл жағдай Әсемге қатты батты. Содан бері де талай заман өтті. Аяған басқа тақырып алып, екі-үш жыл әурелеп, әйтеуір қорғап шықты. Қорғағаны бар болсын, ақыры міне, жұмыссыз қалды.
Жұмыссыз жүргені жарына қаттырақ бататын сияқты, түні бойы қиналып, кірпік ілмей шығады бейшара. Кейде дауыс шығармай егіліп жылайды. Онысын Аяғанға сездірмеуге тырысады. Бұл оның жылағанын шынымен сезбеген, білмеген болып, өтірік ұйықтап жатады. Осындай сәтте кімге тиісерін, өшін кімнен аларын білмей ішін ит тырнағандай қиналып, әбден аласұрады. Тұла бойын тер жауып, күйініштен бармағын шайнап, қимыл-қыбырсыз жатады. Дәрменсіздігіне күйініп, ызаға булығады, көзіне жас іркіледі. Шындық іздеп, біраз сенделген Аяған ең соңында барар жер, басар тауы қалмай мынау жарық дүниенің жақсылығынан біржола күдерін үзген. Қызыл қарын жас балаларының қамын ойлап, құрылысқп жұмысқа тұрғанына да көп бла қойған жоқ. Анау күні түскі тамақтан келіп, дем алып отырған. Аяған түсінбей қалып, көк көз сарыға бұрылған, ол жек көріп, жауыға қарап отыр екен, қолында кірпіш. Оған ұзақ қарауға Аяғанның дәті шыдамады, сасқанынан жымиып күлді. Көк көз сары қолындағы кірпішін жіберіп ұратындай бойын сұрапыл үрей биледі. Үнемі жалаңаш жүретіндіктен денесі күнге күйген, какао түстеніп кеткен. Екі иығына, кеудесіне қыздардың суретін салған. Оң жақ бетінше ұзынша тыртығы бар.
Аяған оны жаңа көргендей таң қала қарады. Бір аптаның ішінде бірге жүрген еңбектес жолдастарына сәп салып қарап та үлгермепті. Байқап отырса, бригада да әртүрлі адамдар көп екен. Кейбірінің сөздері кесек, әрі қисық. Аты-жөніңді сұрамай жатып “ басыңды қағып тастаймын ” деп қоқан-лоқы көрсетеді. Осымен әңгіме біткен. Тамақтанып келіп, демалып отырғандардың бірде-біреуі ауыз ашпады, Аяған әркімнің бетіне жаутаңдай қарап, үн-түнсіз отырып қалды. Сол күні тұла бойын әлсіз діріл билеп, кеудесіне үрей ұялап, азапқа түскен. Көккөз сары ту сыртынан келіп, кірпішпен басынан ұрып, өлтіріп кететіндей әр сәт сайын селк ете түсіп, жүрегі торға түскен торғайдай тыпырлағаны есінде. Аяғанға сол күні әртүрлі ой келген. Өзіне жөнсіз тиіскен көккөз сары мен бетінде тыртығы бар жігіт Жақияның адамы тәрізденген. Ұзын бойлы, түбіт мұртты жігіт екеуі бірге қайтқан. Оны адастырып кету үшін жолай автобустан түсіп қалған. Бейтаныс жігіттен құтылғанына іштей қуанып, келесі автобусты күтіп тұрған, әлденуақыттан кейін әлдекім иығынан түрткендей болды, қараса – сол, жымиып күліп тұр. Аяғанның жүрегін шым еткізіп үрей шағып алды. Алдыңызға барған абитуриенттердің қайсыбірі есіңізде тұрсын. Аяған оған сескене қарады.
Мына жігіттің әдейі жолын тосып жүргеніне күмәні қалмады. Көңіліне күдік шауып, балаң жігіттің екі қолына көз тастады. Мен сізді сыртыңыздан өте жақсы білемін, – деп жылы жымиған. Сіздің жағдайыңызды сол жігіттен естідім. Геркулес пен Арабқа сіздің кім екеніңізді айтқан мен едім. Ал олар басқаша ойлап қалыпты, – деп, қысыла күлімсіреді Асылхан. Манадан бері кеудесін күдік құрсаулап, жігіттен қалац құтыларын білмей тұрған Аяған оның жүзіне сәп салып, барлай қарады. Жігіт шын айтып тұрған сияқты, әбес қылығына қысылғандының белгісіндей бетінің ұшына қызғылт бояу жұғыпты. Және өздері күні бойы шөп басын сындырмайды. Олар қауіпті. Былтыр бір прораб солармен ұстасамын деп жоғалып кетіпті. Бір жылдан кейін марқұмның денесін көшет отырғызып жүрген оқушылар Қапшағай жақтан тауып алыпты. Аяған үндемеді. Тіксініп қалғанмен, сыр бермеді. Асылханға қарап, әнтек езу тартты да, қолын ұсынды. Аяған жаңа көргендей жас жігіттің еш есебі, қулығы жоқ тұнық көзіне сәп салып қарап, жеңіл күрсінді. Соның арасынша автобус келіп қалған. Одан бері біраз күн өткен. Аяған алғашқы күндері бөтен адамдай ешкімге жанаса алмай, шеттеп жүретін, Асылханның арқасында көпшілігімен танысып үлгерді.
Геркулес пен Араб қоқан-лоқы көрсетіп, ауызға келген сөзді лақ еткізіп құса салмайтын болған. Соңғы уақтта екеуі де көрінбейді, қайда жүргенін, қайда кеткенін ешкім білмейді. Тіпті оларды іздеп жатқан да тірі пенде жоқ. Аяған жаңа ортаға үйрене бастады, ауылдан келген жастармен көптен бері бірге жүргендей сезінеді өзін. Олар да мұның қабағына қарап, алдынан қия өтпей “ ағалап ” сыйлап тұрады. Аяғанның тарихын барлығы білетіндей, оған ерекше қошемет көрсетіп, құрақ ұшып жүреді. Жексенбі күні Аяған таңертеңнен кешке дейін кітапханада отырды. Халықтың болашағы үшін құрбан болғандар туралы бәрібір кітап жазамын ”, – деген ой, өршіл намыс алты күн бойы қара жұмыс істеп, қалжырап шаршап жүрген Аяғанды орталық кітапханаға сүйрейді. Ескіріп, сарғайып кеткен көне кітаптар мен қолжазбалардың иісі танауын қытықтаған сәтте ол шаршағанын мүлде ұмытады, тарих атты шыңыраудың түпсіз тереңіне шым батып кетеді. Өзі сүйген кәсібінен адам баласы басына қандай қиын жағдай туса да безе алмайды екен. Аяған осыны ұқты. Ой түкпірін ақтарып, бейқам тұрған Аяған оқыс шыққан үннен селк етіп, жалт қараған. Қолын ұсынып, өзіне қарай ұмтылып келе жатқан Асылханды қаракөлеңкеде танымай қалды.
Айтпақшы, жақын маңайда почта жәшігі бар ма? Мен-ақ тастай салайын. Күні бойы отырып қайта-қайта жазған хатын Асылхан біліп қоярдай қуыстанып, мазасы қашты. Жігіттің қолын қысып қоштасты да, жебей басып, ілгері кетті. Жолай почта жәшігіне Орталық партия комитетіне, Брежневтің өз атына жазған хатын саларда көңілі қатты қобалжыды, ойына әрқилы күдік шапты. Солар қол ұшын бермесе мұнда көмектесер пенде қалмады ” деп өзін-өзі қайрады. Сан рет өңдеп, сан мәрте қайта көшірген арызын жәшікке тастаған соң бойы жеңілдеп, кеудесіне үміт сәулесі себездеп, көз ұшында бейнесі бұлдырап көрінген Абай атасына қарсы жүрді. Ленин даңғылына дейін жаяу келіп, көкбазарға баратын автобусқа отырды. Көкбазардың түбіндегі аялдамада ұзақ тұрды, Татар слободкасына баратын екі автобус жуық арада келе қоймады. Түнде бұралқы иттердей көше кезіп, жемтік іздеп, жалғыз жарым адамға шабуыл жасап, ұрып немесе өлтіріп кететін тасжүректер қалада көп. Ондайлар әсіресе қаланың шет жақтарында, көзден таса көшелерде көп жүреді деп естиді. Жұрт Татарка деп атайтын аудан төбелеспен, әртүрлі жанжалмен аты шыққан.
Күндіздің өзінде бөтенге алакөзбен ата қарап, ілінісерге ілік ізеп тұратын жасөспірімдер түнде бейсеует пендені ол маңайға жолатпайтынын Аяған жақсы біледі. Әртүрлі алыпқашты әңгімелерді көп айтатын Әсемнің дәл қазір қандай күйде отырғанын Аяғанның іші сезеді. Күйеуі кешіксе шыбын жанын шүперекке түйіп, байыз тауып отыра алмайды бейшара. Кейде өңі боп-боз болып, күйеуін аялдамада күтіп тұрады. Осындайда Аяғанның жүрегі езіліп, Әсемді соншалық аяп кетеді. Әсемнің мінезі жібек, жаны жұмсақ. Аяған дегенде шығарда ғана жаны басқа. Аяғаны үшін ештеңеден қайтпайды, шырылдап барып отқа түсіп кетуден де тайынбайды. Сүйретіліп жүріп-ақ үйдің шаруасын тап-тұйнақтай етіп тындырып қояды. Аяған оны құшағына алып, маңдайынан сүйеді. Осы кезде үйелмелі-сүйелмелі үш бала у-шу болып келіп, құшақтасып тұрған әке мен шешенің аяқтарына жармасады. Бұл ерлі-зайыпты екеуінің ең бір бақытты сәті. Әбден кешігіп келген он төртінші автобуспен “ Татарка ” деп аталатын аялдамаға жетіп, Қазан көшесімен пәтеріне қарай асығыс адымдады. Киіз-байпақ фабрикасының жанынан өте бергенде көшенің екі қапталынан төрт адам шығып, жігіттің жолын кесті. Бір қауіптің төнгенін қу жүрек сезіп, дүрсілдеп ала жөнелді. Аяған кілт тоқтап, кейін қашпақ болып жалт бұрылған.
Шегінер жолы да жабық екен, еңкиген екі дәу жігіт тұр. Бұлардың кездейсоқ адамдар емес, әдейі жолын торып жүргендер екенін ол бірден түсінді. Айқайлап, адамдарды көмекке шақыруға намыс құрғыр жібермеді. Қысылшаңда не істерін білмей сасқалақтаған Аяған жандалбасалап фабриканың есігіне қарай ұмтылды. Алдынан шыққан біреуін қағып құлатты, екіншісі шалып жіберді, Аяған ұзынынан түсті. Қайтып тұруға мұршасын келтірмей жүгіріп жеткен бейтаныс біреулер тепкінің астына алды. Ол басын қорғаштап, бүк түсіп жатты. Әлдекім шашынан уыстап ұстап, басын көтерді, қоршап тұрғандар былшылдатып бетінен тебе бастады. Аяған жанталасып бақты, біреуінің аяғынан шап беріп ұстап, бұрап жіберді, әлгі жалпасынан құлады. Осы кезде біреуі оң жақ бүйірінен оңдырмай тепті, манадан бері намысқа тырысып, тістеніп жатқан Аяғанның дауысы шығып кетті. Қанына қарайып, қызынып алған әумесер топ “ әй, осы өліп қалады-ау ” дейтін емес, былш-былш тебеді, біреуі кіжініп жүр. Қарны тойса құдайын ұмытып кетеді мұндайлар. Енді артын қысып жүреді. Аяған бар күшін жинап алып, айқай салды. Жақын маңайдан әлдекімдердің дауысы естілген тәрізді. Арашаға бірде біреуінің батылы бармады бірақ.
Кенет Аяғанның құлағына ту-у алыстан әйелдің шыңғырған ащы дауысы шалынды. Ол Әсемнің дауысын таныды. Әлсіз айқайды ешкім естіген жоқ. Өзін аяусыз тепкілеген топ жақындап келіп тоқтаған “ волгага ” қарай жүгірді. Осылай жата берсе “ волганың ” астында қалатынын білді. Ақтық күшін жинап, бір аунады, екі аунады, үшінші рет аунағанда жол жиегіндегі арыққа түсті. Сол екі арада “ волга ” дәл жанынан өте шықты. Әл дәрмені құрыған Аяған әрең деп орнынан тұрған сәтте жүгіріп Әсем келді. Не болды саған? Келіншек жығылып қалардай теңселіп тұрған күйеуін құшақтай алып, еңіреп жылап жіберді. Оған қосылып, Аяған егілді. Жолын торыған топтың кім екенін білмесе де, кімнің жібергенін ойланбай тапты. Жақияның аямасқа бекінгенін түсініп, көңілін қорқыныш құрсаулады. Әлгі топтың әлі талай мәрте жолын торыйтындығына, ешқашан аямайтындығына Аяғанның еш күмәні жоқ еді. Өзінің жалғыздығы есіне түсіп, онан сайын егілді. Ерлі-зайыпты екеуі біріне-бірі сүйеніп, пәтерлеріне келді. Жарыққа келгеннен кейін күйеуінің түрін көріп, Әсем шошып кетті. Беті күп болып ісіпті, кішкентай мұрнының тесігі ғана қалыпты, екі көзінің асты көкпеңбек. Мұрнынан аққан қан омырауын былғапты.
Әсем шыдай алмай егіліп қоя берді. Абырой болғанда балалар ұйықтап қалыпты. Әсем көз жасын тия алмады. Қатты шошып қалған ба, жылы үйге кіргеніне біраз уақыт болса да, тісі тісіне тимей қалшылдап, екі қолы еркіне бағынбай дірілдеді. Қарақшылар! – деп Әсем көз жасын сығып-сығып алды. Сөйлеп жүріп мұздатқыштан мұз сындырып Аяғанның қолына ұстатты. Ұстаспа дедім солармен. Сен жалғызсың ғой, Аяған-ау. Олар көп, тіпті көп... – Олардың көп екенін білемін. Бірақ шындық менің жағымда, – деп жұбатты жігіт өзін өзі. Ол бар болса сені ақиқатты айттың деп қудалай ма? Министрлікке бірнеше рет бардың, саған кім ара түсті? Ақиқат та адам таңдайды. Ол күштінің жағында әрқашан, – деді Әсем шай демдеп жүріп. Аяған ойланып қалды. Әсемнің сөзінің жаны бар. Шындықты айтамын деп басы шатаққа ілінді. Араша сұрап, министрге дейін барды, “ сенікі дұрыс ” деген пенде табылмады. Аяғанның көзі жеткен шындық – жоғары жақта қызмет істейтіндер бір-бірімен жең ұшынан жалғасып жатады екен. Сыбайластар бір-бірін ешқашан жығып бермейді. Бірін-бірі қолдайды, қорғайды. Қапелімде қате айтқанын түсініп, сөзін түзеді.
Мемлекет басшысының баласы болса да... – Әкесі колхозшы болса білер еді ол қар, – деп келіншек көз жасын сығып-сығып алды. Соның соңына түсіп нең бар еді?! Қылмысты көзіммен көріп тұрып қалай үндемей қалайын. Шыдамадым, айттым. Құрып кетсінші бәрі!.. Басымыз аманда ауылға көшейік. Олар Кеңес үкіметінен күшті емес, – деді Аяған ширығып. Орнынан тұрып барып, бір кесе суық суды демалмай ішті. Қорқамын олардан. Сені қорғайтын ешкім жоқ. Тыныш жүрші, жаным, – деді келіншек жалынышты үнмен. Тізерлеп отыра қалып, күйеуінің аяғын құшақтай алды. Сен кешіксең шыбын жаным шырқырап, үйге сыймай кетемін. Атағның да, шатағының да керегі жоқ. Көшейікші ауылға... – Тұра ғой, – деді жігіт жұмсақ сөйлеп. Келіншегін шашынан сипап, қолтығынан көтеріп тұрғызды да, көзінен сүйді. Кеңес үкіметінің заңы кінәсіз адамды жәбірлемейді. Маған сенің амандығың керек, Аяған. Бізді аясаң тілімді алшы, жарығым. Атам мен апамның жанына барайықшы. Сонан соң қапсыра құшақтап, маңдайынан, екі көзінен жұмсақ сүйді. Үлкен баласын құшақтап жатқан Аяғанның көзі іліне қоймады.
Кеңсірігі бұзылған ба, ауырып жанын көзіне көрсетті. Екі бүйірі ашып ауырады, “ бүйрегіме зақым келді-ау ” деп уайымдады. Қабырғаларына қол тигізбейді. Бас сүйегі шытынаған болар, сәл қозғалса, жарылып кете жаздап ауырады. Жаны қатты қиналғанмен астыңғы ернін тістеп алып, қимыл-қыбырсыз жатыр. Әсемнің ұйықтай қоймағанын сезеді, мұның қиналып жатқанын білсе жетіп келеді. Ойы сан-саққа жүгірді. Оларға жасаған жаманшылығы жоқ, ендеше қарап жүрген адамда не әкелерінің құны бар?! Анық білгені – жолын тосып, жабылып тепкінің астына алғанның бәрі қазақ. Құдай біледі, әлгілердің түрін көрсе талайын таныр еді. Олардың Жақияның азғыруымен келгендігіне Аяғанның бір мысқал күмәні қалмады. Оның мұндайдың әлі талайын ұйымдастыратындығына және шәгі жоқ. Оның өте кекшіл екенін біледі. Жақиямен ұстасқан адамның оңғанын көрген емес, “ құдайдан басқадан қорықпаймын ” деп кеуде қаққан талай мықтының омақаса құлағанын өз көзімен көрген. Сондай жойқын күшке қарсы шыққанға кім сенеді? Құдіреті күшті кімі бар? Байпағынан басқа сүйенері жоқ бейшара алапат тасқынды тоқтатамын деп досқа күлкі, дұшпанға таба болды ақыры. Қарсыласқан талайдың тағдыры бүлінген.
Жең ұшынан жалғасу, тамыр-таныстық, пара беру арқылы мақсатқа жету ат төбеліндей ғана аздың ісі емес екенін Аяған білмей жаза басқан жоқ. Бұл дерт. Дерт болғанда да заманның дерті екенін баяғыда-ақ зерделеген. Қауқарға қат, сүйенері жоқ саяқ жүрген Аяған түгіл аузын айға білеген талай мықты заманның тегеурініне шыдамай мұрттай ұшқан. Солардың бірде біреуі қайтып оңала алмады, көзден тасаланған соң-ақ көңілден ұмыт болды, қайда жүргенін ешкім білмейді, ешкім іздемейді де. Олардың жанында Аяған кім, тәйірі!? Бір факультеттің деканының бір сілкігенінен қалмай мұрттай ұшты. Жақияның айтқаны өтіп, атқаны жетіп тұр. Аяған сияқты байпағынан басқа сүйенері жоқ саяқтарды ол әрі итеріп, бері жыға салады. Оның сиынғанынан сүйенгені мықты. Аяған қайда барып, кімге шағынса да Жақияның жағасын жыртуға шамасы келмейді. Бәрі соны қорғап, соны қолдайды. Шындықтың ордасы деп барған Үлкен үйден де әділет таппады. Ондағылар да Жақияға шаң жуытпайды мүлде. Әділдік іздеп барған мұның өзін сөгіп, біраз ұялтты. Нанымды деректеріңіз жоқ, сіздікі бос бопса, – деп қызына сөйледі аласа бойлы божбиған сары жігіт.
Аяған әңгіменің қайда келіп тірелгенін, бұл үйден қандай “ олжамен ” шығарын бірден ұқты. Мынаның алдында ақталып абырой таппасын және білді. Кім болсаң да сенімен белдесуден қашпаймын дегендей сыңай танытты. Сөйте тұра үлкен шаңырақтың мысы басқан болу керек, жоса-жоса болып терледі. Аяғанға көзінің құйрығымен менсінбей қарады. Аттестация жүргізіп, тазалау керек. Сіз бұған қарсы емессіз бе? Сізге бәрібір. Екі сөздің басын қосып сөйлей алмайтын сауатсыз адам университетте сабақ берсе де Сізге бәрібір. Институтты зордың күшімен әрең бітірген әлдекім ректор немесе министр болып отырса да көз жұмып жүре бересіз. Өйткені Сізге бәрібір. Себебі – Сіздің социалистік қоғамға жаныңыз ашымайды. Ал қара басыңыздың шаруасына келгенде шыбын жаныңыз шырқырап, жұрттың бәрін қаралап, шауып келесіз. Бөлім қызметкері орындыққа шалқалай жатып, шала жұмылған көзінің құйрығымен Аяғанға менсінбей қарап, әнтек езу тартты. Сіздер қара бастың қамынан басқа ештеңе ойламайсыздар. Сол себепті де кіп-кішкентай, түкке тұрмайтын шаруаны үлкен мәселеге айналдырып, даңғаза көтеріп, жұртты дүрліктерсіздер. Бөлім қызметкерінің зекіріп, кінәлай сөйлегеніне намыстанып, кеудесіне ашу тығылды. Сіз айтқан Ғалиева Сәуленің екісі беске түзетіліп, оқуға түсті.
Сол-а-й, жолдас, – деді бөлім қызметкері. Соңғы сөзін нықтап, салмақ салып, ызбармен айтты. Ол халықтың мақтанышы. Мен сізге шындықты айтқаным үшін жапа шеккенімді айтып отырмын. Қол орамалы сығып алардай су болды. Сонда сізге қандай көмек керек? Бәлкім, ректор болғыңыз келетін шығар, – деп Аяғанның жүзіне тесіле қарады. Езуіне жымысқы күлкі ілінді. Ол үйреншікті әдетімен мойныны ішіне алып, креслоға шалқалап жатты да, көзін шала жұмды. Бұрынғы қызметіме қайта орналасуыма көмектесіңіздер, – деді Аяған дауысы дірілдеп. Бөлім қызметкері қалғып бара жатып шошып оянған адамдай шала жұмылған көзін ашып алып, Аяғанға бажайлай қарады. Жолыңыз ашық. Ал қызмет жағына келетін болсақ, бұл тікелей ректордың жұмысы. Ол кісінің билігіне қол сұға алмаймыз, – деп орнынан тұрып, қолын созған. Бірақ қолын Аяған ұстар ұстамастан қайтып тартып алды. Маңдай терін сүрте-сүрте алақанының былжырап, суланып тұрғанына Аяған қатты қысылды. Сол жолы айтатын сөзі, ақтаратын сыры көп-ақ еді, бөлім қызметкерінің ниетін таныған соң үндемей шығып жүре берген. Бармаған жері қалмаған да шығар. Барлық жоқ үлкен үйге келіп тіреледі екен.
Мойнына су кетіп, өзі қызына екі қойдырған Ғалиевтің алдына барды. Қабылдау бөлмесінде отырып-отырып, кіруге батылы бармай үйіне қайтты. Екінші рет тағы да ат ізін салған. Бұл жолы Орталық комитеттің идеологиялық жұмыс жөніндегі хатшысының қабылдауына жазылды. Хатшыға кіру үшін бір ай тосу керек екен. Аяған осы өмірінде мұндай таң қалмас. Шыдамасқа амалы қане. Мойнына су кетіп, сүметіліп үйіне жеткен. Сең соққан балықтай басы мәңгіріп, мең-зең күйге түсіп, екі-үш күн сенделіп жүрді, сонан соң бала-шағасын ашықтырмас үшін жұмысқа кірген. Тапқан олжасы міне, беті-басы күп болып ісіп, еркін демалуға шамасы келмей, кескен томардай болып орнынан қозғала алмай жатысы мынау. Хатшыны әлі жиырма күн күтуі керек. Оған дейін Жақия қарап жата ма? Аяғанның хатшыға кірмек болып, тізіміне жазылғанын ол әрине естіген. Естімесе жолын торып, соққыға жыға ма? Пиғылы жаман оның. Құлындағы дауысы шығып, шырылдап Әсем жүгірмегенде ол төбелестің немен бітері бір құдайға аян. Оңдырмай тепкіледі оңбағандар. Қылдан тайсаң көретінің осы деп доқ көрсетіп кетті. Ол нәлеттер ертеңгі күні балаларына қиянат жасап жүрсе қайтпек?
Шығады олардан ондай жауыздық, шығады... Аяғанның жүрегін үрей қысып, тұла бойын діріл биледі. Демалысы жиілеп, алқына бастады, қабырғалары сөгіліп кетердей жаны қиналды. Көкірегі қол тигізбей ауырады. Қозғалмай шалқасынан ұзақ жатқандықтан ба, арқасы ауыра бастаған соң оң қырына аунаған, қабырғалары қақырап кетердей жаны мұрнының ұшына келді. Аяғанның дауысы шығып кетті. Екі кішкентайының жанында бүрісіп жатқан Әсем ұйықтамапты, күйеуінің қинала шыққан дауысын естіп, басын жастықтан жұлып алды. Аяған астыңғы ерінін тістеп, тым-тырыс тына қалды. Әсем орнынан тұрып, шам жақты. Су ішіп, басын биіктетіп, қайта қисайды. Әсем тоңазытқыштан мұз сындырып, ақ дәкеге орап, күйеуіне ұстатты. Күні бойы балалар шаршатқан шығар, – деді Аяған күлімсіреп. Әсем күйеуінің жанына келіп, екі тізесін құшақтап отырды. Аяған оның жүзіне назар тоқтатты, екі көзі шүңірейіп жүдеп кетіпті. Бейшара бұрын да етжеңді емес еді, үшінші баладан кейін мүлде жүдеп, содан қайтып оңала алмай қойды. Аяқ-қолы шидей шілмиіп, жүргенде үзіліп кете жаздайды. Денсаулығының нашарлығына қарамай бекер отырмайды, бозала таңнан қызыл іңірге дейін тыпырлап жүре беретін жансебіл.
Аяған келіншегінің дәл қазір де ауырып отырғанын сезді, өңі бозарып, қабағы шытылып кеткен, астыңғы ернін тістеп алыпты. Келіншек қинала езу тартып, бас шайқады. Оның жағдайын білетін жігіт денесінің қан қақсап ауырып жатқанына қарамай орнынан тұрып барып, құтыдан валидол әкеліп, келіншегінің аузына салды. Қолтығынан демеп, төсегіне жатқызды. Көзінен мөлт етіп жас шықты. Аяғанның жүрегі тіксінді. Өзіне қиыла қарап, ерні дірілдеп, сөйлей алмай жатқан келіншегінің білегінен ұстады. Неге? Әсемнің көзінен мөлт етіп шыққан мөлдір жасты сұқ саусағымен іліп тастады. Кеңес үкіметі аман болсын. Мен бүгін Мәскеуге, Орталық партия комитетіне, Брежнев ақсақалдың өзіне арыз жазып жібердім. Лез демнің арасында иегі кемсеңдеп, безгек ұрғандай денесі қалшылдап қоя берді. Үш ботаңның тағдырын неге ойламадың, Аяған-ау? Әй, Аяған-ай!.. Не дейін саған, не дейін-ай! Әсем егіліп жылап қоя берді. Бетінің ісігі қайтқанмен екі көзінің алды көкпеңбек, шекесінде, маңдайында сары дақ қалды. Құдай сақтапты, қабырғалары аман екен, бүйрегіне де зақым келмеген сияқты. Алғашқы күндері көңіліне күдік шауып, сарыуайымның тұңғиығына түсіп, шыдай алмай тұншығып еді.
Соңғы уақытта Мәскеуге жөнелткен хатының тағдырын ойлап, үйге сыймайтын, бір орнында баыз тауып отыра алмайтын болып жүр. Әне-міне дегенше тексеру келіп қалатын сияқты дегбірсізденіп, сәл нәрсеге бола таусыла сөйлеп Әсемнің апшысын қуырып жібереді. Ол бейшара көмпіс. Қабақ шытпайды, қарсы сөз айтпайды, күйеуінің дегенін бас шұлғып орындайды. Артық кеткенін Аяған соңынан түсініп, күнәсін жуып-шаюға кіріседі. Қызметіме қайтып тұрамын. Үш бөлмелі пәтер аламыз. Айдай сұлу Әсемімді үшінші қабаттағы пәтерімізге өзім көтеріп шығамын, – дейді Аяған, шабыттана сөйлеп, орнынан тұрып кетеді. Мұндай әңгіме еш кедергісіз Әсемнің жүрегіне бірден жетеді, ол әп-сәтте ғажайып сезімнің тұңғиығына шым батып кетеді. Су жетеді. Газ бар. Ақша пішен. Жан жарыма қаракүл терісінен тігілген тон, бриллиант көзі бар сақина алып беремін.. Аяғанның әңгімесі жалғаса береді, рахат сезімнің құшағында отырған Әсем қуаныштан күледі, соңыра қуаныштан көзіне жас алады. Кішкене ғана шыдашы. Жақында жақсы хабар аламыз. Үйде жатқан бір жетінің ішінде Аяған келіншегінің бір жақсылықтың болатындығына сендірген. Күйеуінің басына түскен қиын іске қиналып, аз уақыттың аралығында бұрынғысынан әрі жүдеп кеткен Әсемнің қабағындағы көлеңке тарай бастаған еді.
Ерлі-зайыпты екеу атар таңнан жақсы хабар күтіп елегізіді. Күн сайын кезек-кезек почтаға жүгіріп, тыныш таппайтын әдет жабысты. Хат-хабар келе қоймады. Осындай сәтте үміті үзілген келіншектің қабағына көлеңке ұялап, тұнжырап отырып қалады. Қазір де міне, почтаға барып келіп, үміті кесіліп, тұнжырап отыр. Әсем елең ете қалды. Оларды қорғау, қолдау керек. Ал біз жастарды қудалаймыз, бекер күйдіріп, обалына қаламыз. Бұл деген қылмыс. Аяған Қуатов жолдасқа жағдай жасау керек. Үйі бар ма екен, біліңіз. Жоқ болса көмектесу керек. Түсіндің бе? Біз мұнда қара басымыздың қамын күйттеу үшін отырған жоқпыз. Бізді бұл орынға халықтың қамын жеп, жағдайын жақсарту үшін отырғызды. Социалистік қоғамның әрбір мүшесінің әлсіз үні біздің құлағымызға жетуге тиіс. Аяған Қуатовты жәбірлетіп қойып қарап отыра алмаймын. Қазір мен Димаш Ахметовичке телефон соғамын, – дейді. Сонан соң Алматыны теріп алады. То есть бір кнопка басса жетіп жатыр, Қонаев трубканы көтереді. Әсемнің аузы ашылып кеткен, таңғажайып кино көріп отырғандай қимыл-қыбырсыз ұйып қалған. Зухраның денсаулығы қалай? Өте жақсы. Кемпіріңе біздің семьядан сәлем айт. Алматыны сағынып жүрмін.
Қартайып қалдым. Алыс жолға жарамаймын. Слушай, Димаш, мен Қуатов Аяған деген жігіттен хат алдым. Оған қиянат жасапты. Бұл дұрыс емес. Жастар – біздің болашағымыз. Вот так, вот!.. Октябрь революциясының қай жылы болғанын білмейтін қыздың әкесі қалай ғана Орталық комитетте бөлім басқарып отыр, а? Димаш, Аяған Қуатовқа менің ыстық сәлемімді жеткіз. Осындай азаматтар үлкен орындарда отыруға тиіс. Біздің қоғамда білімді, іскер адамдар көп, ал нағыз азаматтар, шындық үшін шырылдап отқа түсіп кететіндер аз. Бізге солар керек. Димаш Ахметович. Қуатов жолдасқа жағдай жаса. Үйі жоқ шығар, көмектес. Аяғанға, келіншегіне менен көп-көп сәлем!.. Аяғанның әңгімесіне елтігені соншалық, Әсем сықылықтап күле бастады. Аяғанның арызы Брежневтің қолына тие ме, жоқ па, ол кісінің осы мәселемен Қонаевқа телефон соғуы шындыққа жанаса ма бұл жағын келіншек ақиқаттың безбеніне салған жоқ. Аяғанның әңгімесіне имандай сенді. Бір сәттің ішінде бүкіл мәселесін шешіп алатындай жүзі бал-бұл жанып, екі көзіне нұр ойнап шықты. Асып-сасып не істерін білмей берекесі кетті.
Өтірік әңгімесінің келіншегіне қаншалықты әсер еткенін Аяған түсіне қойды, сырыққа құрық жалғап, жоқтан бар жасап, сөзін ары қарай жалғастырды. Оған менің шаруамды тапсырады. Содан не керек, хатшы идеология бөлімінің қызметкерлерін жинап жіберіп, төтенше жағдайды талқылайды. Ректорды, министрді, мойны бір тұтам божбан сарыны және Жақияны тұрғызып қойып, әй бір сілікпесін шығарып сілкілейді-ау. Ректор мен Жақияны сол жерде орнынан босатып, қатаң сөгіс береді. Жақияның орнына мені бекітеді. Содан не керек, мені іздетеді. Орталық комитеттің қызметкерлері, министр бастаған инспекторлар Аяған Қуатов деген мықтыны ал келіп іздесін. Анда барады, таппайды, мұнда келеді, жоқ. Жаны қысылған министр тарих факультетінің студенттерін шақырып алып, менің адресімді сұрайды. Студенттер тым-тырыс. Бірде-біреуі білмейді. Дәл осы арада әңгімесінің әсерін күшейтетін бір нәрсе ойлап табу керектігін білді. Мені олардың не себепті іздеп жүргенін Алмас қайдан білсін. Бәлкім, олар мені түрмеге қамау үшін іздеп жүрген шығар, – деп Аяған қабағы шытылып, томсарып үндемей қалған келіншегін құшақтады. Көршілер аң-таң. Үйдің иесінің есі шығып кеткен. Келген адамдарды ол тексерушілер екен деп қалады.
Қорқақ байғұс қалтырап, дірілдеп, сүрініп-қабынып бізге жетеді, өлердегі сөзін айтып жалына бастайды. Кеше келіп, бөлмені босатыңдар деп кетті, – деді келіншек ақырын ғана күрсініп. Біз дәл осылай құшақтасып отырамыз. Мүлде көңіл аудармаймыз. Мүлде... – Қойшы тегі, ұят емес пе!? Үлкен адамдар келгенде екеуміздің бұлай отырғанымыз тым ерсі ғой, Аяған, – деп келіншек аузын бұртитты. Сен дастарқан жасауға кірісесің. Орталық комитеттің хатшысын күттіріп қойып, жайбарақат шай ішіп отырушы ма еді. Келген шаруаларын айтады. Ал мен қасақана қырсығамын. Олар жалынады. Әсіресе әлгі... – Кімді айтасың? Босағаға жақындап, божбан сарының мәнеріне салып сөйлей бастады. Сіз келіп кеткеннен кейін мен осы мәселемен әдейі айналыстым. Сіздікі әділетті іс екен. Басшыларға мен осылай деп доложить еттім. Сіз мені дұрыс түсініңіз, – дейді. Сені бала құсатып алдағысы келеді, – деп қалды әңгімеге ұйып отырған келіншек. Алданбаймын. Әңгіменің ең қызық жеріне жеткенде сырттан әлдекімнің шырылдап жылаған дауысы естілді. Баласының дауысын танып, Әсем орнынан атып тұрып, сыртқа жүгірді. Келіншегінің соңынан Аяған да есік алдына шыққан.
Үй иесі татар шал жеті жасар үлкен ұлының құлағынан ұстап, дедектетіп сүйреп келеді екен. Болар-болмасқа көтеріле қоймайтын Аяған мынаны көргенде шыдай алмай кетті. Қолынан неге ұстамайсың? Сәл нәрсеге бола көз жасын төгіп жіберетін Әсем шырылдап барып, ұлын құшақтай алды. Алма ағашының түбіне кіш етіп тұр ұялмай, – деп сәл тосылып қалған шал қайтадан ашуына мінді. Бұлардан шошқа жақсы. Бала – періште, – деді ызаға булыққан жігіт. Талағы тарс айырылардай болып тұрса да жасы үлкен адамның алдында әдеп сақтауға тырысты. Сіз де жақсылыққа бірден гүмп етіп түсіп кеткен жоқ шығарсыз. Біз де сіздің босағаңызды күзетіп қалмаспыз. Айда, кет! Босат үйді! Маған қаңғырған қазақтардың керегі жоқ. Бар, айда, еліңе қайт, – деді шал қолын сермеп. Көрінген жерге отыра салады. Жабайы бәрі, культура дегенді білмейді. Ызаға булыққан жігіттің басына ыстық қан шапшыды, қатты ашуланғандікі ме, көмейіне ып-ыстық зат кептеліп, сөйлей алмай қыстықты. Қанша күйініп тұрса да үлкенді сыйлап үйренген әдетімен – қазақы әдептен аса алмай мысы құрыды. Жігіттің осал жерін біліп алған шал қотырын онан сайын ауыртып қасый түсті.
Бес адам тұрасың. Жоқ, енді шыдай алмаймын. Бүгін көш. Бес студент жіберемін. Жаутаңдап түнеріп тұрған Аяғанға қарады. Шал енді бірнәрсе десе жарылатын секілді. Күйеуінің мінезін білетін келіншек Аяғанның қолтығына жармасты. Әлі күнге көрінгеннің есігінде жүрміз. Өзімен өзі жауласып, жаға жыртысып жүрген аз қазақты қуалап, тау асырып тастау сендерге сөз болып па, – деді Аяған күңіреніп. Көңілі бос Әсемнің көзі боталады, жылап жібермес үшін астыңғы ернін қатты тістеп алды. Шалдың жүйкені жұқартар қотыр сөзін естісе Аяғанның шыдап отыра алмасын біледі. Далаға шыққысы келіп қыңқылдаған баласына зекіріп ұрсып, құйрығынан салып жіберді. Әкесінің қабағынан қорықты ма, Елжас көзі жаутаңдап, бүрісіп үнсіз отырып қалды. Ашуланғанда, ызаланғанда кітап оқу Аяғанның ежелгі әдеті. Күйеуінің сол қасиетін білетін Әсем оның қолына Ғафуровтың “ Тәжіктер ” деген қалың кітабын ұстата салды. Алғашқы әлетте жігіт келіншегінің бұл қылығына түсіне алмай қалды, қалың нән кітаптың ауырлығын білгісі келгендей салмақтап біраз отырды. Сонан соң мырс күлді.
Бөрінің артындай шуылдап, аттандап, кітап жазған бейшараны “ қаны сорғалаған ұлтшыл, халқымыздың атына сөз, беделіне нұқсан келтірді ” деп кінәлап, түрмеге жапқызып қояр еді. Басы салбырап, бір сәт үнсіз отырып қалды. Әсем қозғалақтап қрең отырған Елжасқа қарап, қабақ шытты. Қазақ деген ұлт он бесінші ғасырда аспаннан түсе қалған сияқты. Ал тәжік, өзбек, қырғыздардың тарихы ерте дүниеден басталады. Олардың ғажайып мәдениеті болған ” десең саған қара күйе жағып, құйрығыңа шала байлап жібереді де, қарқ-қарқ күліп, мәз болып қарап тұрады. Сөйтіп жүріп аспандағы Айды жерге сүйреп түсіргендей гүпінетінімізді қайтерсің. Сөйтіп жүріп халықтың мұңын мұңдаған, жоғын жоқтаған адам болып көріну үшін мінбелерден айқайлайтынымызды қайтерсің. Қолында билігі бар әлдекім зекіріп ұрысса “ апыр-ау, қай жерден қате жібердім ” деп зәреміз зәр түбіне кетеді. Мансабы бар әлдекім шақырып алып сілкілесе кешегі айтқан ақылды сөзімізден айнып шыға келеміз. Басымыз жерге тигенше иіліп, сан мәрте кешірім сұраймыз. Солай ғой, Әсем. Біздің осындай екенімізді бәрі, ақыр аяғы жаңағы татар шал да біліп алған. Қойшы сол шалды. Қайдағы бір татар шалмен жағаласып қайтесің. Үндеме.
Ол сөйлеп-сөйлеп қояды, – деп Әсем басу айтты. Ашу деген асауға мініп алған Аяған оның сөзін тыңдайтындай қалде емес еді. Кеудесі толып қалыпты. Толысын шайқап төгіп, берекесін алған тексіз шалға өлердей ашулы. Мұның бір адамға ғана бағыштаған ашу-ыза еместігін Әсем біледі. Соңғы бірер айда Аяғанның басынан нелер өтпеді?! Барлығы жабылып жүріп Алдияр Ақпанұлын құлатты, сонан соң сол шалдың жыртысын жыртады деген оймен Аяғанға жабылды. Ол туабітті қайсарлығына басып тыңдамай қойды. Жақия сияқты жұмыртқадан жүн қырыққан айлакер адаммен алысып жеңе алмасын білмеді. Мықтап сүрінді. Әділдік іздеп бармаған жері қалды ма? Бұл аз болғандай әлдекімдер сойылға жығып кетті. Енді міне, татар шал қоқаңдап, қоқан-лоқы көрсетіп қоқиланып жүр. Басының бағасын білетін азамат қалай шыдасын бұған!? Ал олар ойына келгенді істейді. Соны көре тұра үндемеуіміз керек екен. Ол оқымаған, надан. Сол себепті не бүлдірсе де кешірім. Солай ма сеніңше? Аяған келіншегіне ежірейе қарады. Әсем жеңілгенін мойындағандай езу тартып, төмен қарады. Олардың мақсаты біреу-ақ, – деп Аяған жұдырығымен столды салып қалды. Әкесінің сөзіне түсіне алмай манаурап отырған Елжас селк ете түсті.
Мемлекеттің байлығы солардың қалтасында жүр, Әсем. Біздің күніміз соларға, шеттен келген келімсектерге қарап тұр, Әсем. Сен білмейсің, – деп күрсінді жігіт. Ашуланғандікі ме, шеке тамырлары ісініп, білеуленіп кетіпті. Сол себепті де олар бізге бір халықтың азаматы, мақтанышы деп емес, қалтасы тесік мүсәпір деп қарайды. Сен мейлі, дүлдүл ақын, ғұлама ғалым бол, ол бәрібір менсінбейді. Өйткені сенің ешкімге, мемлекетке де, партияға да керегің жоқ. Осыны білген келімсек көңіліне жақпасаң пәтерінен қуып жібереді. Ал сен бала-шағаңды жетектеп, чемоданыңды көтеріп, Алматының көшелерін кезіп, баспана іздеп, қаңғырып жүресің. Ата-бабаң жанын беріп, қанын төгіп жүріп қорғап қалған атажұртыңнан бала-шағаңа баспана, пана болар қуыс таппай қаңғырығың түтеп сен жүресің, өз елінен опа көрмей күні кеше көшіп келген әлдекім кең сарайдай сәулетті үйде тұрып, екіден, үштен ит ұстайды. Олардың итке бөлінген бөлмесі бар, Әсем. Біз кіндікжұртымызда баспана таба алмай Қазаннан, Ереваннан, Сібірден, Кавказдан келгендердің өзіміз сияқты жалаңаяқтарға арнап салған күркелерінде пәтерде тұрамыз. Күйеуінің мойнынан құшақтап, алақанымен аузын жапты.
Есікті жұлқа тартып, бөлмеге татар шал кіріп келді. Көзі бағжаңдап, Әсемнің иманы ұшты. Шалдың қабағы қату, үлкен дау іздеп келген адамға ұқсайды. Аяғанға мүлде назар салмады, келіншекке қарай сөйледі. Қазаннан туыстарым көшіп келеді, – деді сыңарезулей күліп. Сонан соң қалтасынан он бес сом алып, столдың үстіне тастады. Болды, квит... – Ата-ау, ағаштарыңызды біз сындырған жоқпыз ғой. Қазаннан менің туыстарым келіп сындырды ма? Шыдай алмаған Әсем күліп жіберді. Құдайдың бергені сол болса қайтесіз. Есіктен шығып бара жатқан шал кілт тоқтады да, бүкіл денесімен бұрылып, жігітке зәрлене қарады. Өз жерімде отырмын, – деді Аяған шалдың жанды жерінен ұстағанын енді түсініп. Оны одан сайын ашуландыра түскісі келгендей төсекке шалқасынан түсіп жатып алды. Шал мұндай сөз естимін деп күтпегендіктен не айтарын білмей, бір қызарып, бір бозарып, тыпырлады да қалды. Шығып кетпек болып, есікті ашты, намысы қозып, қайта жапты. Мына менің, – деді кеудесін дүңк-дүңк қағып. Понятно? Сен мені қорқытпа, күшік. Заң менің жағымда. До свидания, ақсақал!
Сотта кездескенше сау болыңыз, – деп Аяған көзін жұмды. Шал ызаға булығып, ашудан жарылып кете жаздап тұр. Ол сенің мойныңды жұлып алады. Пока ол келмей тұрып кит, қозоқ, – деп сес көрсетті шал. Ұйықтаған болып жатқан Аяған көзін сәл ғана ашып: – Мазамды алмаңыз, үйімді босатыңыз, – деді соншалық жұмсақ, сыпайы сөйлеп. Шал бұдан арыға шыдай алмады. Жігіт те қарап қалмай, орнынан атып тұрды. Әсем шырылдап арашаға жүгірді. Қорқып қалған Елжас шыр-шыр етіп жылап жүр. Аяған шалдың қолын бұрап, кеудесінен ақырын ғана итеріп жіберді. Құлап қалмасын деп сақтық жасады. Ыза буған шал ұрмақ болып қолын көтерген, Аяған шап беріп ұстай алды. Рауза! А-а-й, Рауза! Милиса шақыр! Аядай ғана бөлме азан-қазан шуға толды. Дүниені көшіріп, Рауза келді. Ұстасып тұрған екеуді көріп, айқайға аттан қосып, бөлмені басына көтерді. Ащы айғайды естіп, көршілер дүрлікті. Фарид абзиді біреу сабап жатыр деп ойлаған болу керек, екі көршісі шауып келіпті. Оларды көріп, абзи арқаланып құтырып кетті, байқатпай келіп Аяғанды шапалақпен бір тартып өтті.
Шалға шабуыл жасайды деді ме, арашаға келген екі татар Аяғанды бас салып, қолын артына қайырды. Жаны шырқыраған Әсем шыңғырып келіп күйеуінің қолын қайырып ұстаған біреуінің шашына жармасты. Ол Аяғанды жібере салып, келіншекпен алыса кеткен кезде бөлмеге Асылхан мен Алмас кіріп келген. Олар келмегенде жанжалдың арты өртке айналып кетері анық еді. Қолайсыз жағдайдың үстінен түскендеріне екі жігіт те қатты қысылып, біраз уақытқа дейін әңгімені неден бастарын білмей дағдарды. Елжасты бауырына тартып, егіліп отырған Әсем ғана анда-санда сөйлеп қояды. Тойып болдық қалаға, – деді келіншек. Ерні дірілдеп, тілі икемге зорға көнді. Аяған ауыз ашпай, екі жігітке тура қарай алмай басын төмен салып, тұнжырап отыр. Асылхан мен Алмастың сап ете түсіп, арашалап алғанына қуанды, көңілсіз істің куәсі болғанына қынжылды. Екі көзінің алдындағы көкпеңбек дақты жігіттердің көріп қойғаны жанына батты. Жап-жас жігіттердің алдында қазіргідей күйде отырғанына намысқой Аяған іштей қатты қорланды. Біз Аяған ағаның қал-жағдайын білейік деп келдік. Ауырып қалған шығар деп ойладық, – деді Асылхан. Әсем самаурынын көтеріп, сыртқа шығып кетті. Аяғанның қабағы ашылып, ақырын ғана езу тартты.
Екі жігітке бетін көрсеткісі келмей қорғаншақтап, басын төмен салып отыр еді. Алмастың сөзінен кейін басын көтеріп алды. Сізге келеміз деп жиналғалы көп болды, – деді Алмас кінәлі адамдай жасқана қарап. Бүгін әдейі жігіттердің тапсыруымен келдім. Мынау біздің курстың сізге деген сәлемдемесі. Алмас үлкен екі буманы ашты. Қазақ энциклопедиясының он екі томы екен. Студенттерден мұндай үлкен сый күтпеген Аяған не дерін білмей күле берді. Бұларың өзі қызық болды ғой, – дейді бас шайқап. Жаны жабырқап, көңілі жүдеп жүргенде мынандай қошемет көрсе кім болса да босар еді. Аяғанның да көңілі босап, екі жігітті кезек-кезек құшақтады. Сізге жала жабылып, қиянат жасалғанын айттық, – деді әудемнен соң Алмас. Үлкен үйге өз қолыммен апарып бердім. Аяған сенерін де, сенбесін де білмей, мұндай сәтте не деу керектігін және зерделей алмай отырып қалды. Басыма қиын іс түссе студенттер арашашы болады-ау деп мүлде ойламаған. Тіпті сондай бір қиын жағдайға тап боламын-ау деген қауіп қаперіне кірді ме екен!? Өмірі ғажайып шаттыққа, бақытқа толы болатындай көрінетін. Кедергі, қарсылық ғылым кандидаты болған соң басталды.
Көре алмайтындар, көз алартып сыртынан ғайбат сөз айтатындар көбейді. Оларға ұстазы Алдияр Ақпанұлының дұшпандары қосылды. Бұрын бала деп менсінбей қарайтындар енді тобықтан қағып, қайтып тұрмастай омақаса құлатуға тырысты. Қарап жатып жан бермек жоқ. Күшінің тең емес екенін біле тұра намысқа тырысып, күштілермен алысты. Ақыры олар күшті екенін, алысқанды алып та, шалып та жығатындығын танытты. Студенттерге қатал болғаны рас. Оларды еркіне жіберсе еркінсіп, сабаққа салғырт қарап, бетімен кететінін білетін. Онсыз әділет орнамайды. Ал сендер Қазақстан тарихының насихатшысысыңдар. Сендерге қойылар талап ерекше ” дейтін студенттерге. Тарихқа жүрдім-бардым қарайтын студенттерді аяған жоқ. Сол себепті Аяғанның мінезін білетін студенттер оның “ тілін тауып ”, әртүрлі сылтау айтып, баға алуға тырыспайтын. Мәмлеге көнбейтін бірбеткей мінезіне бола студенттер сырттай келемеждеп, ұнатпайтынын сезетін. Кейде олардың кейбіреуіне жөнсіз қаталдық жасап жіберетін де, соңынан осы қылығына өкініп жүретін. Кейбіреуімен кейін түсіністі. Олармен Алмас арқылы тіл табысып еді. Адаммен адамды таныстырып, табыстырып жүретін жақсы қасиеті бар оның. Енді міне, бәрінен жұрдай болып, ешкім керек қылмай жападан-жалғыз далада қалғанда тағы да қол ұшын бермекке арнайы іздеп келіпті.
Кезінде жазыла алмай қалған. Қазақ энциклопедиясына жазылу басталғанда студент еді, жөн білмеді, оның нарқын да түсінген жоқ. Ұмытпаса, қазақ энциклопедиясына жазыла алмағанын бір ретте осы Алмасқа айтқан. Басқа кітап немесе зат емес, қазақ энциклопедиясын алып келгендеріне қарағанда, ұзақ іздеген сияқты. Қайтсек те сізді арашалап аламыз, аға, – деді біраз үнсіздіктен кейін Алмас сенімді үнмен. Сыртқа шығып кеткен Әсем қайтып оралып, дастарқан жасады. Кемпірі үйіне әрең алып кірді, – деді Әсем шай құйып отырып. Балаларда не жыны барын қайдам, кішкентайлар сыртқа шықса айқайлап, ұрысып үрейін ұшырады. Сол шалдан қорқып, балалар сыртқа шығудан қалды. Қарсы алдынан өткел бермес асау өзен шыға келгендей Аяған шарасыз күйге түсіп, қабағы тұнжырады. Оның қабағын аңдып отырған екі жігіт қолайсызданып, біріне бірі қарасты. Ауласы кең. Балалар қысылмай-қымтырылмай еркін ойнайды. Ол үйге қазір көшіп барамын десеңіздер кілті, міне. Аяған мен Әсем аң-таң болып бір-біріне қарасты. Арызжазып барсам ертең-ақ жатақхана береді, – деп күле жауап берді Асылхан. Бейқам отырған Аяған селк етіп, Асылханның жүзіне шошына жалт қарады.
Момақан жүзді, түсі жылы жігіттің қолы қанға былғанды дегенге сенгісі келмеді. Есіне Ауғанстанға барып қайтыс болған жалғыз інісі түсіп, көңілін сағыныш баурап, мұңға батты. Арқа сүйер асқар тауы, сүрінсе сүйеп тұрғызар жалғыз жанашыры еді. Құдай оны да көпсінді. Екі көзінің алдына мөлт-мөлт етіп қос тамшы тұнды. Екі жігіт көріп қалмасын деп басын бұрып, қос тамшыны сұқ саусағымен қағып түсірді. Қарсы алдында отырған түбіт мұрты, қолмен сызғандай қиғаш біткен қасы бар, көзі үнемі күліп тұратын, момақан кейіпті жігітке қайта қарауға Аяғанның батылы бармады. Қабылдау емтиханында осы жігіттің алдына келгені есінде қалыпты. Бірінші сұрағын шала біледі екен. Тігісін жатқызын айтып берген болды. Екінші сұрағынан мүлде ауытқып кетті. Соны өзі де біле ме, бір кезде тоқтады. Жас жігіттің екі беті әпсәтте нарттай қызарып шыға келген. Осыдан кейін ол ойын жинақтай алмай, сөзінің басы бірікпей шаршаған. Сол жолы жанашырлық жасап, үш қойып жіберуіне болар еді. Келесі жылы кел. Тарихты жобалап қана білуге болмайды. Тарих деген сан мың, сан миллион, сан миллиард адамның тағдыры. Ол – өмірбаян, – деген Аяған.
Екі бетінің қызылы тарқамаған түбіт мұрт жігіт орнынан тұрған соң: – Рахмет сізге! Аяған оның мұнысын кекесін деп түсінген... Сол жігіт міне, басына қиын іс түскен кезде азаматтық жасап, қол ұшын беріп отыр. Кісілігі кем, кінәмшіл біреу болса мұндай кезде шоқ-шоқ деп, табалап күлер еді. Қойтан жылғыны қозғап, көзіне шұқып, қылдан қиқым іздеп, жүйкесін тоздырар еді. Аяған оған ұрлана қарап қойды. Асылхан Ауғанстанда қаза тапқан жалғыз інісі Серік секілді болып көрінді. Бір сәт Серігі тіріліп келгендей қу жүрек лүпілдеп келіп, алқымына тығылды. Көзінің алды бұлдырады. Көзін жұмып, қайта ашты. Жоқ, басқа екен. Басқа... – Ал, аға, не отырыс? Егер қарсы болмасаңыз, мен машина тауып әкелейін, – деді Асылхан орнынан тұрып. Дәлізі, ас бөлмесі бар. Қыста жылы, жазда салқын. Алмасы, алмұрты төгіліп жатыр, – деді Алмас ерлі-зайыптылар айнып қалардай Асылханның пәтерін асыра мақтап. Аяған мен Әсем аң-таң, біріне-бірі қарап, аңтарылып тұр. Жігіт жымиып күліп, бас изеді. Асылхан машинаға кетті де, қалған екі жігіт жүкті буып-түюге кірісті.
Әсем балалар бақшасындағы екі кішкентайын алып келуге жөнелді. Көп кешікпей жүк машинасын алып, Асылхан жетті. Сөйтіп Аяғанның отбасы ойламаған жерден бас-аяғы бір сағаттың ішінде ың-шыңсыз көшті де кетті. Асылханның пәтері Әсемге ұнады. Татар шалдың аядай бөлмесімен салыстырғанда әлдеқайда кең әрі жарық, еңсесі биік. Үйдің тұрған жері таза, көркем. Іргесінен сарқырап кіші Алматы өзені ағады, ауласы кең. Алмастың айтқаны рас екен, алма, алмұрт, өрік аткөпір болып шашылып жатпағанмен әжептәуір бар секілді. Үйдің ішін реттеп болып, төсекке жатқаннан кейін Әсем қуаныштан көзіне жас алды. Жаны жақсы адамдар аманда ақиқат өлмейді. Ақиқат аманда бала-шағаң жаманшылық көрмейді. Сол жақсы адамдардың тілеуін тілейік, Әсем, – деп жігіт жарын құшақтап. Жаттың да тілеуін тіледім, – деді Әсем дауысы дірілдеп. Әңгімесі үзілді де, қайтып жалғасқан жоқ. Біраз үнсіздіктен кейіне: – Адам атаулы аман болсын, – деді. Ерлі-зайыптылардың әңгімесі осымен аяқталды. Әрқайсысы ой түкпірін ақтарып, өзімен-өзі болып кетті. Тауға нөсер жауған тәрізді, кіші Алматы өзені тасып жатыр. Оның гүрілі тосын да үрейлі. Бұлар күндіз көрген момақан мінезді өзенге мүлде ұқсамайтын сияқты.
Қуаныштан ба, жоқ әлде, уайымның әсері ме, Әсем таң атқанша кірпік ілмеді. Төбелестен кейін жүрегі шайлығып қалған Аяған қандай жауап қайтарарын білмей абыржыды. Көзі жапақтап, жымиып күлді. Геркулестің бірнеше рет сотталғанын, бір жерде тұрақтап жұмыс істемейтіндігін естіген. Абайлап жүр ” деп ақыл айтқан білетіндер. Сол сөздер есіне түсіп, денесі түршікті. Оның ақиған көзін, сұстанып кеткен түрін көріп, Аяғанның бойын қорқыныш биледі. Аяғанға бір аттап, екі аттап жақындай түсті, жұдырығын түйіп алыпты. Мынаның соншалық өктемсіп, басып кетердей басынып тұрғанына намыстанған жігіт: – Күлкіге тыйым салынған заң әлі қабылданған жоқ, – деді батылданып. Бұға берсе мынаның ерік бермей есіріп кетерін түсініп, келсең кел дегендей оң иығын алға салып, бір қырындай тұрды. Қарсыласпа. Қарсылассаң қазық қылып қағып жіберемін. Бала-шағаң жетім қалады, қатыныңды мен аламын. Аяғанның құлағы шыңылдап, басына қан шапшыды, екі беті дуылдап кеудесіне алапат ашу тығылды. Геркулестің сөзі еттен өтіп, сүйекке жеткенмен ашуын ақылға жеңдіріп, сабыр сақтады. Қағып жіберу үшін нағыз жігіт болу керек, өңкиген дәу сарының шатынаған көзіне қаймықпай тік қарады.
Іштей ширығып алған, шамырқанып тұр. Төбелесе кетсе мынаған әлінің жетпесін сезеді, оны қорқыныштың темір шеңгелінен намыс босатып алған. Дәл қазір екі жағында пышағын жалаңдатып, екі Геркулес тұрса да қорқақтап, шегінбес еді. Мынау ит, доңыз, шошқа, шылаушын менімен жағаласа бастады, – деді Геркулес тістене сөйлеп. Жан-жағына қарап, кеңкілдей күлді. Жақын маңайда жүрген жұмысшылар бір сұмдықтың боларын сезгендей жұмысты қойып, екеуін аңдып тұр. Ішке кіріп бара жатқан екі қазақ қызы да тоқтай қалып, бері бұрылды. Бүлдіріп, тас-талқанын шығарып қиратады да, түк болмағандай бетіңе қарап күледі иттің балалары, – деп кіжіне айқай салды да, Аяғанның жағасынан алып, мытып-мытып жіберді. Қарап жатып өлмек жоқ. Геркулестің темір шеңгелі кеңірдегіне кемпірауыздай жабысып, қысып, қылғындырып өлтіріп барады. Әне-міне дегенше жаны кеудесінен пыр етіп ұшып шығардай Аяғанның көзі аларып, тынысы тарылды. Ақтық күшін жинап алып, Геркулесті іштен ұрды, бірақ оның темір шеңгелі Аяғанның кеңірдегінен ажырамады. Қан толып кеткен екі көзі кішірейіп, қатты тістеніп алған. Екі қыздың біреуі жүгіріп келіп, Геркулестің қолына жармасты. Аяғанды босатып алуға шамасы жетпеді.
Айқайлап еді, ешкім көмекке келмеді. Аяғанның екі көзі аларып, қарсыласудан қалды, әл-дәрмені құрып, тамағы қырылдай бастады. Не істерін білмей сасқалақтаған қыз құлаштап тұрып Геркулесті көзден ұрды. Қыз бірақ ықпады, шыңғырып тағы ұмтылды. Қыздың қолындағы таяқты көріп, Аяғанды босата салып, қайта шегінді. Сонан соң қызды ішінен теуіп жіберді. Қыз сұлап түсіп, сұлқ жатып қалды. Манадан бері “ қызық ” көріп тұрған құрылысшылар шу ете түсті. Екінші қабатта жүрген Асылхан мына оқиғаны көре салып, жерге секірді. Өзіне ұмтылып келе жатқан жас жігітті көріп, мазақтағандай мырс-мырс күліп, екі бүйірін таянып, талтиып тұр. Асылханның өзіне қол көтеруге батылы баратындығына сенген жоқ. Өзі ит жанды екен, тәлтіректеп қайта тұрды да, қолына ілінген кірпішті Асылханға лақтырды. Тағы да кірпіш алмақ болып еңкейген, Асылхан атылып келіп қолтықтың астынан тепті. Геркулестің айқайлауға ғана шамасы келді, екі бүктеліп, сұлап түсті. Осы екі арада досының намысын жыртып, айқайды салып Араб жетті. Қолында ұзындығы бір қарыс екі жүзді кездік. Аузына ақ ит кіріп, қара ит шығып, Асылханның жеті атасын түгендеп, өзінің түгін қалдырмады.
Дауысы шарылдақ, ащы екен. Айбынды көрінгенмен айқайлап емес, жылап жүрген тәрізді. Ал, келіңдер! Иттер, шошқалар, доңыздар!.. Қолында бір құлаш темір таяғы бар. Басыңды қақ айырайын, иттің баласы! Сендер келгелі бригаданың берекесі кетті. Сергейдің гүрілдеген дауысынан, тұлғасынан қаймықты ма, араб бір сәт не дерін білмей тосылып қалды. Сонан соң үйреншікті айғайына басып, “ қызық ” көріп тұрған құрылысшыларға ұмтылды, олар тым-тырақай болып, жан-жаққа шашырап қашты. Сергей бар дауысымен ақырып, бейқұт елге бүйідей тиген Арабқа тұра ұмтылды. Жан керек екен, ол Сергейге беттей алмай тайқып шыға келді. Оны біраз жерге қуып тастап, айбыны асып қайтып оралған Сергей екі бүктеліп, қимылсыз жатқан Геркулесті көтеріп тұрғызды. Кешпеймін ешқашан. Беті қайтып қалған сияқты. Екі көзін одан алмай, атып жіберердей ақия қарап біраз тұрды. Асылханның жұдырығы екі көздің арасынан тиген екен, мұрны күмпиіп ісіп кетіпті. Жолыңыз әне, тайып тұрыңыз. Бұлардан барлығы қорқады. Асылханның қолын қысты. Сен болмасаң бұл екеуі басымызға тышар еді. Бұларды не құдай алмай, не милиса алмай әбден қор болып едік.
Біреу емес, екеу... Ұқтың ба, екеу!.. Жеңістің буына мас болып, басы айналып тұрған Сергейдің түсі қашып, жылайтын адамдай кемсеңдеді. Араша тілегендей Асылханға жаутаңдады. Ол Сергейдің жағдайын түсінді. Оның қозғалып кеткен көңілін орнына түсіру үшін: – Әй, Геркулес! Араб екеуің табытқа жатамын деп дәмеленбей-ақ қойыңдар. Сүйектерің шашылып, далада қалады, – деді жігіт күле сөйлеп. Аяған жұмыс істеп, береке таппады. Жылдар бойы қара жұмыс істемей ақсаусақ болып алған ол бұған дейін де шаруаның шекесін қыздырып жүрген жоқ еді. Анау күнгі жағдайдан кейін екі бүйірі, қабырғалары ауыратын болған. Геркулестің қылған қиянатынан кейін зембіл көтеру қайда, мойны былқылдап, көзі қарауытып, қайта-қайта отырып қала береді. Жағдайын түсініп, оны ешкім мазалай қоймады. Шырылдап келіп араға түскен кішкентай ғана ақсары қызды жігіттер көтеріп алып кеткен. Өзі үшін соққыға жығылған бейтаныс қызды көтеріспекке ниет қылған Аяған орнынан тұра алмай, омалып отырып қалған. Неке екенін өзі де білмейді, қайта-қайта демі тарылып, орнынан тұрса екі тізесі дірілдейді. Құлайтын болдым-ау деген қорқыныш кеудесін құлдап, отыра қалады да, ой түкпірін ақтарады.
Күні бойы аты-жөнін білмейтін қызды ойлап, ішін ит тырнағандай қиналды. Оның өзі үшін әлгіндей жағдайға ұшырағанын еске алып, беті дуылдады. Жігіт басымен Геркулеске қарсыласуға шамасы келмей қалғанға намыстанды әрі өлердей ұялды. Ақсаусақ деп ұната бермейтін құрылысшылар сырттай табалап, сырттай бопсалап жүргендей күні бойы ешқайсысының бетіне тура қарай алмай жанарымен жер шұқыды. Жанына шықпай жүрген Асылханмен де әңгімесі жараса қоймады. Дауысы көтінің астынан шыққандай міңгірлеп, жүйесіз бірдемелерді айтқан болады. Онысын өзі де түсінбейді. Бір сәр Асылхан пәле-жала атаулының барлығынан қорғап, арашалап алатын піріндей болып көрінді. Аяғанның көңілі босады, соңғы екі-үш айдың аралығында көрген қорлықтарын айтып, мұңын шаққысы келді. Жөнсіз жерде жылт етіп шыға келетін намыс шіркін бұл жолы да еркін билеп алды. Ондайларға қатты жұдырық керек. Олармен ұстаспа, – деді Аяған жігіттің білегінен ұстап. Олар көп. Абай бол айналайын. Сендей азамат қазаққа керек. Мен сияқты зембіл көтеріп жүрген қара қазақ көп қой, аға. Біраз уақыт үнсіз отырды, сосын көңілдене сөйледі. Сіздер – халықтың ары, ұяты, намысысыздар.
Кім екеніңді, қандай адам екеніңді, халқың үшін не істей алатыныңды күшпен емес, іспен дәлелдеу керек. Үй менсіз де салынар, зембіл көтерер адам табылмай қалар деймісіз. Құдайға шүкір, ақылға кенде, сіңірі жуан, қара күші мол адамдар көп қой қазақта. Сіздердің орындарыңызды толтыру қиын болады, аға. Сіздер халықтың ақыл-ойысыздар. Асылханның қызуланып айтқан сөздерін Аяған үнсіз отырып тыңдады. Ол сөйлеп болғаннан кейін де біразға дейін ой түкпірін ақтарып үндей қоймады. Ол туралы біреу ғайбат сөз айтса қызылкеңірдек болып айтысып, төбелесуге дейін баратынмын. Олардың кім, қандай адам екенін кейін түсіндім, кейбіреуінен түңілдім біржола. Олардың ойлап жүргені халықтың қамы емес, қара бастарының қамы. Басынан небір қиямет өткен, тағдыры талқыға түскен халықты, оның болашағын ойлағандар бірін-бірі аяқтан шалып, тобықтан қағып сүріндіре ме? Бірінің үстінен бірі Орталыққа, Мәскеуге арыз айдай ма? Халқының қамын жеген азамат үшке бөлініп, бірінде бірінің өші, кегі жоқ түбі бір туысқандарды бірінен бірі бездіріп, берекесін ала ма?! Алдияр Ақпанұлындай біртуар азаматын мүжілген сүйектей лақтырып тастай ма?
Бұл биікке ұмтылып, қонған тұғырын місе тұтпайтын, тек маған ғана бола берсін дейтін адамдардың, сен айтпақшы, халықтың ары, ұяты, намысы болыпалған ағаларымыздың ісі. Бәрі шетінен шамшыл. Солардың дегенімен жүріп, дегеніне көнбесең соңыңа шырақ алып түседі. Құдайлыққа таласып жүрген сол ағаларымызға топ керек, Асылхан. Біз сияқты құл керек. Екі көзінен алапат ашудың ұшқыны шашырады. Екі танауы қусырылып, жүзі қуқыл тартты. Олардың төңірегіне кілең дарынсыз, ортақол орындаушылар жиналады, Асылхан. Оларда ар, ұят деген болмайды. Өл десе өледі, өлтір десе “ қалай болар екен ” деп ойланып тұрмайды. Сондай “ ерекше ” еңбегімен көзге түсіп, “ кісі ” болғандар аз деймісің. Топқа бөліну арқылы небір топастарға жол ашып бердік қой, Асылхан-ау. Сынық кірпішті аяғының ұшымен іліп алып, лақтырып жіберді. Соларға табындық, еліктедік. Солардай болсақ деп армандадық. Астанаға бізді сол арман алып келді. Қолындағы шыбығымен жер шұқып, басын оңды-солды қозғап қойып, біразға дейін үнсіз отырды. Шалқайып алабұлттанған аспанға қарады. Қазақ тілі кімге керек? Ата-бабамыз ғасырлар бойы жасаған дәстүр, салтты ескіліктің қалдығы дейтін болдық.
Тіпті жасы жетіп өлген адамды ата-баба дәстүрі бойынша жерлеуге де болмайды. Бейіт басында бетін сипағаны үшін бір коммунисті шырылдатып партиядан шығарып жібергенін білемін. Бейіт басында анасымен қоштасып, жоқтау айтып, жылағаны үшін аудандық партия комитетінің қызметкерінің соңына түскен десем сенесің бе? Осындай әңгімелерді естігенде қайда кетіп бара жатқанымызды, қоғамның қазіргі жағдайын ойлап, қаптаған көп сұраққа жауап таба алмай дал боламын. Оң қолымен желкесін уқалап, бір сәт үнсіз қалды. Қайда кетіп барамыз осы біз? ” деймін де қалың ормандай қалың сұрақтың ішіне кіріп, адасып тынамын. Енді ойлап қарасам, осының барлығы басыңда еркіндіктің, тәуелсіздіктің жоқтығынан екен. Азаттық алмай алысқа бару жоқ бізге. Қара басының қамынан басқа ештеңе ойламайтын, халыққа орындаушы – тобыр деп қарайтын, биік мансап-тұғырда отырғандардың көпшілігі тышқан аулап жүр, Асылхан. Геркулес пен Араб сияқтыларды тайраңдатып қойдық, – деді Аяған қинала бас шайқап. Қатты назаланып отыр, қос жұдырығын түйіп алған. Аяған ашуын тарқатпақ болғандай екі тізесін ұрып-ұрып қояды. Құдайсыз өмір сүру әй-й қиын-ау. Жоқ, бауырым, біз құдайсыз өмір сүруге үйрене алмаймыз.
Екеуінің оңашаланғанын неге жорығанын кім білсін, маңайлай алмай ойқастап жүрген Сергей жақындап келіп тоқтады. Әңгіменің қызығына түскен екеуі оған назар аудара қоймады. Жарқылдап күліп, әркіммен қалжыңдасып жүретін жігіт аса көңілсіз. Анау екеуінің өзін шақыра қоймасына көзі жеткен соң үн-түнсіз келіп, екеуінің жанына жайғасты. Біреулер қаңғырып, бір үзім нанға зар болып, қоқыстың арасын аршып тентіреп, телім-телімі шығып жүреді. Басында баспана, алдында ас жоқ. Біреулер қайыр сұрап отырады. Ал енді біреулер мыңдап ақша шашып, ойына келгенді істеп, сайран салады. Оларды да, қаңғыбастар мен қайыршыларды да ешкім көрмейді. Көкбазардың төңірегі толған қайыршы, – деді Сергей ашулана сөйлеп. Социалистік қоғамда адам мен адамның арасында осындай теңсіздік болғаны қалай? – деп Аяған жанындағы екеуге қарады. Аяған басын шайқады. Адам арзандап кетті. Біз тым арзанбыз, – деп мүлде басқа мәселені ойлап, мазасызданып отырған Сергейге бұрылды. Оған сондай құқық берілген. Сен, мен ол үшін орындаушымыз Құлмыз, жігіттер!.. Олар бәрібір біздің айтқанымызбен жүрмейді. Бізге тимесе болды, – деді Сергей Аяғанның сөзін бөліп.
Неге біз Брежнев пен Қонаев үшін бас ауыртуымыз керек, а? Ойлансын солар. Сол үшін айлық алып отыр. Геркулестің сөзін шын көріп, қорқып қалған сияқты. Сәл нәрсені үлкен уайымға айналдырып, шаршап жүретін қамкөңіл жігітке әлгінің айтқаны ауыр тигені көрініп тұр. Дос-жарандары көп. Бәрі отырып келген. Енді қылмыс жасаса ұзақ мерзімге сотталады. Мұны олар біледі. Ол екеуінікі қоқан-лоқы. Оның үстіне екеуі де босбелбеу, қопал екен. Менің бір сілкігеніме жарамай жалпасынан түсті бейшара, – деп күлді Асылхан. Оған қосылып Сергей күлді. Зорланып, қиналып күлді. Сіздің жұдырық тисе Геркулестің басы допша домалайды. Асылханның сөзіне толық илана қоймағанмен Сергейдің қорқынышы сейіліп, көңілі жайланды. Жұдырығын салмақтап отырып ақырын ғана күрсінді де орнынан тұрды. Басын шайқап-шайқап қойып, қынжыла сөйледі. Былтырғысы есіме түсіп, шыдай алмадым. Ой, ол екеуі былтыр мені ұрып өлтіріп қоя жаздаған. Ер мінезді жігіт деп іштей ұнатып, іштартып, ілтипат көрсетіп жүретін, мына сөзінен кейін Асылхан оны жақтырмай қалды. Екі иығына екі кісі мінгендей ірі жігітке тыжырына қарады.
Көлеңкесінен қорқып, қалтырап, дірілдеп болар-болмасқа сақтық жасап жүретін адамдарға ол ешқашан сенбейді. Басына қиын іс түссе бірінші болып жалт беретін, беті шімірікпестен сатып кететін қорқақ адамдардың талайын көрген. Мұндай тайғанақ адамдар өмір мен өлім бетпе-бет келіп, шартта-шұртта ұстаса кетіп, жеңісе алмай жанталасқан сәтте елгеніне қарамайды екен, беттің арын белге түйіп тайқып шыға беретінін талай байқады. Шыбын жанын барлығынан жоғары қоятын сондай міскіндер әйтеуір тірі қалу үшін не істемеді?! Тірі қалу үшін дұшмандардың тұтқына өзі барып түскендердің аман жүргені көп те емес шығар, сірә. Жер басып тірі жүргендерінікі қай бір шекесі қызған тірлік дейсің, тәйірі. Өмір сүру деген жалғанды жалпағынан басып, тойған жеріңде әйтеуір тірі жүру ме екен?! Отансыз, ата-ана, туған-туыс, кішкентайдан бірге өскен дос-жарандарсыз адам сияқты өмір сүру мүмкін бе? Бөтен, мүлде бөтен жұрттың саған ешқашан жаны ашымайтын, қуанышыңды бөліспейтін, қайғыңа ортақтаспайтын жат жұрттың ортасында мейманаң тасып, бағың асып жүргенмен сен бақытсыз сорлысың. Қорқақ міскінде ар да ұят да болмайды. Сергей оның кекесінін түсінбеді. Бірге жүрсек олар беттей алмайды.
Бәлкім, бірге тұрармыз, – деді оны ұнатпай қалған Асылхан әдейі қисық сөйлеп. Мұндайды күтпеген Сергей асып-сасып, бірнәрсесін жоғалтып алғандай қалтасын ақтаруға кірісті. Мұрнының үсті шып-шып тер. Басынан сөз асырмайтын Сергей бұл жолы тілінің ұшына келіп қалған ауыр сөзді әрең ірікті. Орнынан тұра салып, ләм деместен кетіп қалды. Аяған оның сөзін естімеген адамдай екі қолын таяныш етіп, шалқайыңқырап отырып аспанға қарады, Алатаудың биігіне бұлт ілініпті. Ол көзін жұмып, бір сәт үнсіз отырды. Сол отырған күйі: – Асылхан, манағы қарындастың аты кім? Жыл сайын медицина институтына барып, құлап қалады екен. Мен үшін соққыға жығылды-ау бейшара-ай, – деп қинала қабақ шытты жігіт. Қыз баланы іштен тепкені-ай әлгі нәлеттің. Аяған да тұрды. Бүк түсіп, ұйықтап жатыр екен. Хадишаның шайын ішпей кетпеймін, – деп Асылхан аяғын шешіп, төрге озды. Босағада тұра бергенді оғаш көріп, Аяған да төрге шықты.
Асылхан ұсынған орындыққа жайғасып, үйдің ішіне көз жүгіртті – шағын ғана бөлме, мұнтаздай етіп жиналған үш төсек тұр, столға крахмалданған ақ жайма жабылған, терезеге капрон тюль ілініп, гүлді-гүлді қалың шыттан перде тұтылған, еденге төсек жапқыш түстес палас төселген, көзге түсер қиқым жоқ, соншалық таза. Үш төсектің тұсында әртүрлі әшекей. Біреуінің тұсында оюы көздің жауын алардай тұскиіз, екіншісіне бұлақтан су алып жатқан таулық қыздың бейнесі кескінделген кілемше ілінген. Үшінші төсектің тұсында Айвазовскийдің “ Тоғызыншы балл ” деп аталатын полотносының көшірмесі ілінген. Кіреберісте екі есікті шағын шифонер тұр, оның артқы жағынан киініп, шешінуге арнап қуыс жасаған екен, ақ материалдан перде тұтып қойыпты. Хадиша сол қуысқа кіріп кеткен, бірақ уақыттан кейін мүлде басқа адам болып қайта шықты. Аяған оған таңырқай қарады. Жұмыс киімімен жүргенде көптің біір сияқты еді, мына мүлде басқа Хадиша. Аз күннің ішінде барлық қызды түстеп танып та үлгерген жоқ, не жыны барын, оларға көз тоқтатып қарауға ұялады. Мына қызды да бүгін, төбелестің кезінде көрді. Күндізгі көрген қызы мүлде өзгеріп кеткен.
Көйлегін ауыстырып, желкесіне қалай болса солай жинай салған шашын өріп, бұлттан шыққан күндей жарқ еткен қыздың көркі Аяғанның көзін жасқады. Біздің Хадишаны Эрмитажға апарып қою керек, – деп күлді Асылхан қыздың көңілін аулап. Жан-жағынан шық-шық еткізіп суретке түсіреді. Содан біздің Хадишаның суреті бүкіл дүниежүзіне тарайды. Біз бір-бір суретін сатып алып, төсегіміздің тұсына іліп қоямыз. Хадишаның аққұба жүзі алабұртып, Аяғанға ұяла қарап, әсем жымиды. Ой, мен тұғырға шықпаймын, құлап кетемін, – деп күлді қыз. Күлкісі таза, сүйкімді. Өзім күзетемін, – деп кеудесін қақты Асылхан. Содан кеш болады, ел тарап, музей жабылады. Хадиша екеуміз ғана қаламыз. Маған осы жер ұнайды ” деп шырылдайды Хадиша, – деп Асылхан күлкісін үдетті. Оған Аған мен Хадиша қосылып, кішкентай бөлменің іші жарасымды күлкіге, шаттыққа толды. Мен қазір келемін, – деді Хадиша шәугімді алып, сыртқа шығып кетті. Асылхан тумбочканың үстінде жатқан альбомды алып, сурет қарауға кірісті. Аяған төңірегіне көз жүгіртті, өз орнын таппаған бір зат жоқ. Орындықтарды қалың гүлді шұғамен қаптап қойыпты.
Үш қыздың үшеуі де аса ұқыпты екен, Аяғанның көзі осы шындыққа анық жетті. Егер үшеуінің бірі салақ болса бөлме мұншалық мұнтаздай таза тұрмас еді. Аяғанның көзі пердесі жартылай жабылған шифонердің артындағы қуысқа түсті, қабырғаға әртүрлі журналдардан қиып алған суреттер жапсырылыпты. Көп суреттің ішінен Ермек, Олжас, Асанәлі үшеуін таныды. Соған қарағанда қыздардың біреуі өнерге жақын сияқты. Аяған студенттік өмірін есіне түсірді. Әңгередей үлкен бөлмеде сегіз адам тұрушы еді. Бөлме апталап, тіпті айлап жуылмайтын. Шеттерінен сері, данышпан ұл балалар тым салақ болатын, біріне бірі сілтеп жүре беретін-ді. Іштеріндегі ересек Әбілжан күңкілдеп сөйлеп, бөлменің қоқысын шығарып, еденін жуып тұрушы еді. Әбілжаннан басқасының төсегі дұрыс жиналмайтын, Қуантай есімді жігіт кірлеген іш киімдерін илектеп-илектеп матрастың астына тастай салатын, бір-екі апта өткен соң әлгілерін жумай киіп алатын. Соғыс уақытында және одан кейін туып, там үйде, құрым киіздің үстінде аш-жалаңаш жүріп өскен ұрпақ үшін тазалық пен тәртіп ең негізгі мәселе емес-ті. Қазақстанның әр түкпірінде туып, Алматыға келіп табыса бозбалалардың арасында мүлде айырмашылық жоқ еді.
Айырмашылық – әкелі және әкесіз өскен, жаратушыларының кім екенін білмейтін балалардың арасында болатынын Аяған сол кезде сезген. Әкелерінің кім екенін білмейтін балалар жатқан жұмбақ еді, жұрттан жасырғаны ойда-жоқта ашылып қалатындай ешкімге қосылмай саяқ жүретін сол балалар басқаларға күдікпен қарайтын. Олардың осы бір ерекшелігі туралы Аяған сан рет ойланды, себебін таба алмады. Шәугімін көтеріп, Хадиша қайтып оралды да, шәйнекке шай демдеді, көзді ашып-жұмғанша дастархан жасады. Қимылы соншалық ширақ, үй шаруасына әбден ысылғаны байқалып тұр. Аяғанның келгеніне қуанып жүрген тәрізді, ұрлана қарап, жымиып күліп қояды. Бізді көріп, тығылып қалған шығар, – деп күлді Асылхан. Әттең, білмей қара басты ғой. Сенің осында отырғаныңды естісе Пугачеваның концертін тастап, шауып келер еді. Қабағы тұнжырап, көзіне мұң ұялады. Дәрігер шақырдым. Бюллетень беретін шығар. Шай алыңыздар. Қолым ауырып қалыпты, – деді Хадиша сықылықтай күліп, Аяғанның бетіне жалт қарады. Екеуінің көзі тоқайласты. Қыздың жаудыраған жанары өзіне асқан мейіріммен тесілген жігіт назарына шыдамай жалтарып қашты. Аяқ астынан пайда болған батылдығына қайран қалған Аяған екі беті ду ете түсті.
Көз қиығын Асылханға тастаған, ол ештеңе аңғармаған сияқты. Әдепкідей емес, бойы үйреніп қалыпты, бұл жолы қысылып, қызарған жоқ. Хадиша жымиып күлді, қазақтың қызына тән ибалылыққа бағып, жігітке назар салмады, бетінің ұшына сұйқылтау ғана қызыл жүгірді. Ой, қорқамын одан. Ой, ой! – деді қыз екі қолын кеудесіне жинап, бас шайқап, бүрісе түсті. Аяған оған тағы да қарады. Мына қылығына өзі де түсіне алмай, дал болып отыр. Неге қарай береді? Қыз сиқырлы күлкісімен көңілін арбап алған сияқты ма қалай?! Заң факультетінің студенттері жүзім жинап жүр екен. Оларға біз қосылдық. Біздің Есбек қарап жүрмей заң факультетінің бір қызын ұнатып қалыпты. Шаршы бойлы, жүдеулеу келген қараторы қыз еді. Өзі соншалық ұяң, бір ауыз сөзді қиналып әрең айтатын. Тесіліп қарасаң қызарып кететін. Есбекпен сөйлесу қайда, оның қарасын көрсе қоянның көжегіндей бір уыс болып бүрісіп, есі шығып кетуші еді бейшараның. Содан не керек, біраз әуреге түсіп жүріп, көп болып көмектесіп, екеуін таныстырдық, табыстырдық. Екеуі оңашалана беретін әдет тапқан. Біз оларға кедергі жасамауға тырысатынбыз.
Бір күні тас қараңғыда қыдырып жүрген екеуін бес-алты жігіт қоршап алыпты. Әлгілер сол маңайда тұратын түріктің жігіттері екен. Есбектің есі шығып кеткен. Ал қазір қайқай, батыр! Сол сәтте әлгі жалпасынан түсіпті. Көзді ашып-жұмғанша екіншісі шалқасынан құлапты. Тұра ұмтылған екі түрік жігітін адамның бетіне тура қарамайтын ұялшақ қыз бір-бір ұрып сұлатыпты. Қалғандары алды-артына қарамай тым-тырақай қашыпты. Ақыры қыз басқа жігітке тұрмысқа шығып кетті. Шай ішіліп болды, “ мені айт ” деп сұранып тұрған әңгіме де қалмаған сияқты. Қайту керектігін түсінгенмен негізгі сөзі айтылмай қалғандай Аяған жіпсіз байланып отыр. Ескіре бастаған таныс сезімнің арбауына түсіп, бөтен бір күй еркін билеп алған. Хадишаға көз тоқтатып қарағысы, жүрекке жайлы жылы-жылы сөздер айтқысы келетін тәрізді ме қалай?! Неге бұлай? Бұл ненің желігі? Түсіне алмай дал. Бұл, бәлкім, өзін Геркулестің шеңгелінен арашалап алған қызға деген алғысты көңілінің ілтипаты шығар. Әлде қазақтың қарғадай қызының ер адамның тәуекелі жете бермейтін ерлігіне, азаматтық болмысына деген ризалық көңілдің сүйіспеншілігі ме екен? Ойы онға, санасы санға бөлініп отырған Аяған дәл қазір тойымсыз көңілді арбап алған желіктің себебін түсінетіндей қалде емес еді.
Көзі анық жеткен ақиқат – күнде көріп жүрсе де көз тоқтатып, көңіл бөлмеген кішкентай ғана қызға ақыл көзімен қарап, дұрыстап танығандай болды. Қулығы, өтірігі жоқ момақан көз оған соншалық таныс сияқты болып көрінді. Хадишаның қолын алып, еңкейіп ерін тигізген. Мұндайды күтпеген қыз шоқ қарығандай селк етіп, қолын тартып алды да, онысына өзі қысылғандай басын оңға бұрып сықылықтап күліп жіберді. Аяған сияқты Асылхан да қыздың қолын сүйді, бұл жолы Хадиша қолын тартып алған жоқ. Екінші қолымен еңкейіп тұрған жігіттің төбесінен сұқ саусағымен нұқып жіберді. Хадиша есіктен шығып бара жатқан Аяғанға жаутаңдай қарап, сықылықтай күлді. Екеуінің сыбырласып айтатын әңгімесін барын сезіп, Асылханды күтпестен шығар есікке беттеді. Соңында әлденесі ұмыт қалғандай әсерде елегізіп барады. Бағы жанып, оқуға түссе талай жігіт соңынан сүмеңдер еді-ау ” деген ой келді Аяғанға. Не жөнді білімі, не көз арбар көркі жоқ кейбір қыз жолы оңғарылып, оқуға түсіп кетеді, сонан кейінгі өмірі жәрмеңкедегідей думан, сайранға ұласады. Хадиша сияқты қыздардың жолын қырсық кесіп, түкке тұрмайтын мінәйі себептердің кесірінен бағы ашылмай сорлап жүретінін ойлап, Аяғанның көңілі құлазыды.
Бет қаратпайтын адуын, қайсар болғанмен адамның да тауы шағылып, тауаны қайтады. Енді бір, екі талпыныстан кейін оқуға іліне алмаса Хадишаның шаршап, келер күдерінің қызығынан күдер үзері белгілі. Осы тіршілігіне үйренеді, құлазыған ашқарақ көңілге басқа жұбаныш іздейді, сөйтіп жүріп бір жаманның қақпанына түсіп тынады. Осылай ойлаған Аяғанның жүрегін балы тамған жас қамыстай солқылдаған жас қызға деген аяушылық сезімі шағып алды. Кімнің маңдайына қонуды білмейді ” деп күбірледі төменгі қабатқа түсіп бара жатып. Қыздың қадыр-қасиетін білер есті адамға кездессе бағы жанып, дегеніне жетер, шілдесінде шырақ көрмеген тасмаңдайға тап болса мұз арқалап, күл төгер. Әй, бірақ адамның қадыры қашып, құны түскен мына заманда қыздың бағасын біліп, ардақтар азамат аз-ау. Сыртта кездескенде сұс көрсетіп, сәлемін немқұрайды алатын кісінің тосын қылығына Алмас түсінбей, оған таңырқай қарады. Үні құран оқып отырған молданың мақамына ұқсайтын сияқты боып көрінді. Лекция оқып тұрғанда да осы мақам. Алмас көмейіне келіп қалған әзәзіл күлкіні әрең тежеді, Жақия сезіп қалмасын деп бетін терезеге бұрды. Деканның түпкі ойын жігіт болжады, берілмеске бекінгендей өжеттеніп, кірпік қақпақ бақшиды.
Көмейдегі көмескіні аңғарғыш көпті көрген Жақия жігіттің іштей ширығып, ұстаса кетуге дайын отырғанын сезіп, суық жымиды. Бит ішіне қан құярдай ебі бар ол Алмасты қақпанға қалай түсірудің жолын көп ойланып жатпастан тапты. Алмас оған сенімсіздікпен таң қала қарағанмен жүзінен ештеңе аңғара алмады, шын айтып тұрған сияқты. Жігіттің мұрнының ұшы тершіп, көз шарасы үлкейе түсті. Жақия атқан оғының көздеген нүктеге дәл тигенін түсініп, суық жымиып, орнынан тұрды. Аяңдап өз орнына барып жайғасты. Жігіттің сабырын сарқу үшін үнсіздікті әдейі соза түсті. Төбелес көп. Оны өзің де білесің. Студенттер кеңесінің жұмысы нашарлап кетті. Кеңестің төрағасы босбелбеу біреу болып шықты. Өзі ішетін көрінеді, безобраз... Алмас тершіген маңдайын сүртіп, мұрнын бір сүйкей салды. Өзі ойлағандай емес, деканның мүлде басқа мәселеге байланысты шақырғанына көзі жеткен соң арқасы кеңіп, еңсесін басқан зілмауыр жүк түскендей бойы жеңілдеп қалды. Жазғаның өтірік. Әкеңді танытып, оқудан шығарып жіберемін ” деп әкіреңдеп ұрсатын шығар деп қорқақтап келген. Оған айтар сөзін іштей жұптап, тұйықтан шығар жолын қарастырған.
Енді міне, ешқашан ойламаған, солай болуы мүмкін-ау деп дәмеленбеген ұсыныс естіп, сенер сенбесін білмей аңтарылып отыр. Оқуыңды бітіргеннен кейін де бізге керек боласың. Сен сияқты болашағы бар жігіттерді осы бастан додаға салып, баулып, қанатын қатайту парыз. Біз мәңгілік емеспіз. Солай емес пе, Алмасжан, – деп сөзін жігітке құптатып алды. Алмастың көңіліне күдік шапты, есіне Аяғанға араша сұрап, Орталық партия ұйымына жазған арызы түсті. Арыз туралы ештеңе білмейтін сияқты. Күні ертең бәрін білетіндігіне сонан соң өзіне деген пейілінің тарылып, сары ізіне шөп салып, қудалайтындығына Алмас күмәнданған жоқ. Даудың алдын алып, болған жағдайды және соған өзінің қалай қарайтындығын жасырып-жаппай дәл осы арада айтып тастауға бекінгенмен тәуекелге батылы бармай күмілжіді. Көзі әдеттегідей сығырайып, суық ызғар шашады. Мына баланы құр қолмен алуға болмасын енді түсінгендей оның қайсарлығына сүйсінгені ме, жоқ әлде, ызаланғаны ма, әйтеуір жымиып күлді. Менің сөзім қолайыңа жақпаса қинамаймын. Ал, жақсы, шырағым. Алмас ағаттық жіберіп, басына қонғалы тұрған бақ құсын шошытып алғандай өзіне өзі ренжіді. Айтылған сөз – атылған оқ.
Ағат айтылған сөзін қайтып алуға бірнеше рет оқталып, батылы бармай-ақ қойды. Аяғын ауыр алып, есікке беттеді. Байқа, шырағым. Аяғанды мендей-ақ бағаласын жұрт. Оны балапан кезінде танып, қанатымның астына алғанмын. Ол мекемеден мемлекет басшылары да қорқады. Себебі – мен онымен тәуліктің жиырма төрт сағатында бірге жүрмеймін. Аяғанның немен айналысатынын, кімдермен араласатынын, не айтатынын білмеймін. Ол нағыз азамат! Аяғанның соңына түсіп жүрген мен емес, түсіндің бе? Ал жақсы, Алмасжан, бұл екеуміз бас ауыртатын мәселе емес. Менің ұсынысым туралы ойланып көр. Саған есігім ашық. Алмас деканның бөлмесінен есеңгіреп шықты. Оның Аяған туралы айтқан сөздеріне сенер-сенбесін білмей ойы онға, санасы санға бөлініп, жатақханаға қарай аяңдады. Тау етегі болғандықтан ба бұл өңірдің таңы салқын. Әсемнің соңғы уақытта аңғарғаны – Абай көшесінің төменгі бөлігі мен жоғарғы жағында да өзгешелік бар екен. Көшенің үстіңгі бөлігінде қар жатса, төменгі жағында сіркіреп жаңбыр жауып тұрады. Ал Татар слабодкасы дейтін ауданда бұл уақытта тамшы тамбайды. Алатаудың баурайына нөсерлеп құйған жаңбыр тау бөктерлеп кетеді. Кішкентай кезінен жүрегі ауыратын Әсемге таза, тыныш болғанмен жаңа тұрақтары жақпады.
Судың жағасы болған соң ба, жоқ әлде, үй дымқыл ма, екі күннің бірінде ауа жетпей алқынып, демі қысылатын дерт жабысты. Оның үстіне биылғы күз жаңбырлы болып тұр. Құдайдың қуығы жарылып кеткен бе, екі күннің бірінде нөсер. Аспан тазарып, жылт етіп күн шықса ауа қызып буланып, қас қарайысымен салқын түседі. Ауа райының теріс әсеріне отбасына түскен ауыртпалық қосымша болып, бейшараның басын қайғы қаңғыртты. Ұйқысы бұзылып, күйгелек, ашуланшақ болып алды, сәл бір қолайсыз шаруаға шыбын жаны шырқырап, егіліп жылап қоя беретін әдет тапты. Осының барлығы жиналып келіп дімкәс жүрекке салмақ салды, білем, соңғы күндері қарға адым жер жүрсе демігіп, ауа жетпей тұншығатын ауруға ұшырады. Екі баласын таң атпай Татар слабодкасындағы бақшаға алып бару ауру адамға оңай болып па?! Құлқын сәріде көзін тырнап ашып, бір баласын көтеріп, екіншісін жетелеп, ит арқасы қияндағы бақшаға қарай дедектейді. Бақшаға жеткенше шаруасы тынады, әр жерге бір тоқтап, күш жинап алып, ібілжіп ілгері жылжиды. Балаларын бақшаға жеткізіп салғаннан кейін аяңдап почтаға келеді. Аяғанның Мәскеуге, Брежневтің атына жөнелткен арызынан жауап күткелі қашан.
Аяған күн сайын босағадан аттай бере “ хат-хабар бар ма? ” деп сұрайды. Күйеуінің көңілі үшін күніне екі уақ – таңертең және кешкілік почтаға соғады. Ол бүгін де қатты қиналды, екі баласын жетектеп аялдамаға жеткенше сан рет тоқтады, өте ауыр жүк көтеріп келе жатқандай демігіп, денесін суық тер басты, көзі қарауытып, басы айналды. Аялдама алыстап кеткен тәрізді, жеткізбей діңкесін құртты. Орта жолда кідіріп, қазандай тастың үстінде терін сүртіп, ұзақ отырды. Үйге қайтайын ” деп түйген. Есіне сап етіп Мәскеуден келетін хат түсті де, жеңіл қозғалып, орнынан тұрды. Осы сәт басы айналсын. Бір аттаса құлап түсетін тәрізді. Оның қиналып тұрғанын жанынан өтіп бара жатқан орыс жігіті байқап: – Сізге не болды? Ештеңе болған жоқ, – деп қинала езу тартты келіншек. Қайтадан тасқа отырды. Жігіт Әсемнің қарысып қалған саусақтарын уқалап жатып әрең жазды. Сонан соң Бибіні көтеріп, аялдамаға жеткізіп салды. Әсем екі баласын бақшаға тапсырғаннан кейін ілби басып почтаға келген. Ішке кіріп баруға батылы жетпей есік алдындағы орындыққа жайғасты. Күніне екі рет келеді, почташы қыздар да ығыр болған сыңайлы.
Әсемнің қарасын көрген сәтте қабақтары түйіліп, қауырт жұмыстары көбейіп, қолдары босамай қалады. Әсем мұндайда маңдайын есік жақтауына ұрып алғандай кілт тоқтайды. Жүрегі сыздап ауырып, есіктің жақтауына сүйеніп, сыртқа шығады. Бүгін бірден кіріп бармай есік алдында бөгеліп қалған себебі – қыздардың “ жоқ ” деген сөзін естігенде құлап қаламын ба деп қауіптенді. Есік алдында өткен-кеткенге көз түрткі болып отыра берген де оңай емес екен. Ішке кіргендер де, сыртқа шыққандар да қарамай өтпейді. Ішке кірерде алдында “ Аяғанымның жолын оңғара гөр ” деп құдайына жалбарынды. Жасқана тұрып имене басып, ішке кірген. Бұл жолы тақ ете қалатын қыз оны байқамады ма, үндемеді. Келіншек кішкене ғана көзі бар терезенің алдына келіп үн-түнсіз тұрды. Жүрегі дүрс-дүрс етеді. Қолы қалтырап, Аяғанның паспортын қызға ұсынды. Почташы қыз паспортқа мүлде қараған жоқ, келіншектің қолына жоғары жағына қызыл әріптермен “ КПСС ” деп жазылған аппақ конвертті ұстата салды. Өмірінде дәл бұлай толқымас, қолы дірілдеп, қалам ұстай алсашы. Әрең дегенде дәптердің бетіне шимайлап белгі салған болды. Конвертті кеудесіне басып, асығыс сыртқа шықты. Қуаныштың әсерінен дімкәс жүректің дүрсілі күшейе түскен.
Жаңа ғана қарға адым жер жүру мұң болып, демігіп, көзі қарауытып, құлап қала жаздап еді мол қуат біткендей жүгіре басып аялдамаға жетті. Мәскеуден, Орталық партия комитетінен келгені шын ба дегендей аппақ конвертке қайта-қайта қарайды. Бір ауыз сөзге тілінің икемі әрең келді. Кенет тіліне кермек дәм білінді. Енді түсінді, егіліп жылап тұр екен. Көзінен аққан ағыл-тегіл жас бетін айғыздап, омыруына құйылып жатыр. Қуанғаны соншалық, Әсем бір орнында байыз тауып тұра алмай тыпырлады, автобус жуық арада келе қоймаған соң келесі аялдамаға қарай жаяу жүре бермек болған. Екі-үш адым аттады ма, жоқ па, көзі қарауытып, екі аяғынан жан кетіп қалған тәрізденді, құлағы шыңылдап тұрды да тарс бітіп қалды. Екі тізесінің бүгіліп бара жатқанын сезді, айқайламақ болған, бірақ әл-дәрмені жетпеді, теңселіп тұрып құлап түсті. Киімін ауыстырып, жұмысқа кіріскен. Істейтін жұмысы – есік-терезе сырлайды, үйдің төбесін, қабырғаларын әктейді. Жаңа кәсібіне төселе қоймағандықтан оны құрылысшы қыздар күлкіге айналдырып, ортаға алып мазақтайды. Нан илей аласыз ба? Өтірік күледі, өтірік сөйлейді. Мүләйімсіп тұрып уәдені береді, береді... Артынан танып кетеді.
Қыздар ду күлді. Бұл бір. Аузыңнан шыққанды қалт еткізбей орындаймын дегенмін. Бұл екі. Сонан соң... – Берген уәдесін ұмытып қалғандай қасақана аспанға қарап, ойланған болды. Ұзақ үнсіздікке шыдамаған қыздар жан-жақтан жамырай бастады. Аяған жымиып күліп, дұрыс айтасыңдар дегендей бас шұлғып тұр. Дүниені аралап, саяхат жасайды. Курортқа барады. Қолындағы щеткасын қызыл қоңыр бояу құйылған шелекке былш еткізіп тастай салды да, отыра қалып, темекі тұтатты. Ақша көп, қол бос... Сөйтіп жүріп ол немелер ойнас жасайды. Бала-шағаның екі көзі төрт болып, әлгі жәләптің жолын тосады. Ал ол жәләптар бұл кезде шарапқа сылқия тойып алып, үстінде лыпасы жоқ, ес-түсін білмей жатады. Өлә!.. Білмейтін адамыңызды неге қаралайсыз? – деп қыздардың бірі шырылдап араға түсті. Оны қостап басқалары да шуылдай бастады. Қара келіншек бұғалығын ала қашқан асаудай аласұрып, ешкімге ерік бермей кетті. Аяған мына келіншекке не дерін білмей абдырады. Күлкі болсын деп айтқан сөздерін үп-үлкен адамның түсінбегеніне қайран.
Өмірде жолы болмаған, тұрмыс құра алмаған көріксіз әйелдердің мінезін бір кісідей білемін дейтін Аяған олар отырған ортада абайлап сөйлеп, қалжыңды ретімен, жөнімен айтушы еді. Соның өзінде ол шіркіндер жоқ жерден ілік іздеп, ілінісіп отыратын. Оларға мақтасаң да, үндемей отырсаң да жақпайсың. Адресіне жылы сөз айтсаң “ сен мені кекетіп отырсың ” деп шатақ шығаратын әйелдің талайын көрген. Аяған темекісін үсті-үстіне сорып, көк түтінді құныға жұтып, қабағы тыржиып отырған келіншекке ұрлана көз тастады. Енді таныды, мынау сондай әйелдердің бірі тәрізді. Қолы қалтырап отыр, көзі қызарып кеткен. Әшейінде әділдікті жақтап, ешкімге сөз бермей шуылдап шыға келетін қыздар үнсіз, қара келіншек ештеңе айтпағандай араларында әзіл-қалжың болмағандай әрқайсысы жұмысқа қызу кіріскен. Бұл жерде қалса әңгіменің осымен тәмәмдалмасын біліп, Аяған есік алдына шықты. Қазақтың қызының бетіне қарасаң күледі. Жүрегі бұрыннан ауырушы еді. Жүзін көлеңке шалып, мұңайып қалды. Екеуі біразға дейін ләм деспей үнсіз отырды. Әншейінде жоқтан өзгеге күліп, мәз-мейрам болып жүретін қыздар да тым-тырыс тынған. Аракідік жоғарғы қабаттан құрылысшы жігіттердің әлдекімді іздеген айқайы естіледі. Мұндағылар да үнсіз.
Аяған Қуатов деген азаматтың болғанын біржола ұмытып кеткен сияқты, – деп қинала сөйледі жігіт. Сізді нақақ күйдіріп қойып, үкімет қарап отырмас, – деп жұбатты Асылхан. Арызыңыз иманы бар кісінің қолына түссе, дұрыс шешілер. Бастық орынбасарына, ол қызметкеріне, қызметкер тағы біреуге тапсырады. Сонымен жазған арызың бірден бірге көшіп жүріп ең ақыр аяғында өзің кінәлаған кісінің қолына түседі, – деп Аяған күйініштен мырс-мырс күлді. Қағаз дұрыс жазылса адам қырылып жатса да ешкімнің басы ауырмайды. Аяғанның айтар сөзі көп еді, көңілдегі көп ойдың көмейі енді ашылғанда әне-міне бітеді деп жүрген бес қабатты үйдің іргесіне көк волга келіп тоқтады. Аяған мен Асылхан машинадан түскен екі жігітке бәлендей мән берген жоқ. Біткелі тұрған үйден пәтер алатындар түсте, кешке қаптап кетеді. Қыздардың жұмысына көңілдері толмай бұрқылдап сөйлеп, ренжіп кететіндері де аз емес. Жұмбақ жүрісті екі жігіт жақындап келіп сәлем берді. Өздері соншалық сыпайы, екеуі де жас, жақсы киінген, сымбатты. Аяғанға екеуі де назар тоқтатып, бажайлай қарады. Екеуінің көзінде де адам түсіне бермейтін жұмбақ сыр бар секілденді Аяғанға. Ол сақтық жасап, орнынан тұрып кетті.
Жүрегі жақындап қалған қауіптен хабар бергендей лүпілдеп келіп алқымына тығылды. Аяған әр қимылын қағыс жібермей бағып тұрған бейтаныс екеуге үрейлене жалт қарады. Аяғанның танауы қусырылып, түсі қашып кетті. Миын ашытып, жүрегін аяусыз талап жүрген қорқау қорқыныш ақиқатқа айналды. Мына екеуін Геркулес пен Арабтың жіберген адамдары деп ойламаған әдепкіде. Жоқ, бұлар олардың сыбайластарына мүлде ұқсамайды. Аяғанның санасына сәуле түскендей болды, Жақия мен оның сыбайластары, бұл білместікпен намысына тиіп, балалық шалалықпен жағасына жармасқан үстем топ қарап жатпайды екен, олар кешіре алмайтындығын, қарсыласқанды жерге қазық етіп қаққанша тыным таппайтындығын дәлелдейді. Орыс жігіті қалтасынан қып-қызыл куәлігін алып көрсетті де, қайтып салып қойды. Аяған түсінді, себебін сұрап, бас ауыртқысы келмеді. Суық жымиып, аң-таң қалып тұрған Асылханға бұрылды. Өңі бозарып, танауы қусырылып кетіпті. Табыс та көп шығар, – деп сұрады Аяғанды көзімен ұзатып салған орыс жігіті. Жігіт жауап берудің орнына оны мазақтағандай сыңарезулей күлді. Асылхан өзін менсінбей тұрған жігіттің қитығына тию үшін әдейі қисық сөйледі. Ақшаны көп төлейтін шығар. Қарап жүрмей мемлекетті теспей сорып жатқан сендер екенсіңдер ғой.
Жаңа ғана күлімдеп тұрған көзі шатынап, суық ызғар шашады. Қазірше ақылың жетпейтін мәселеге бола басыңды ауыртпа, балақай. Ол мазақтағандай миығынан күлді. Асылхан жауап қайтарамын дегенше, Аяған мен бүркіт тұмсық жігіт қайтып оралды. Жаңа ғана мығым тұрған сияқты еді, демнің арасында жасып, жүні жығылып қалыпты. Қолың тигенде көмектесіп, қолқабыс жасап тұршы. Көңілі босап, иегі кемсеңдеді. Елжас он екінші мектепте оқиды. Үйді тауып бара алмаушы еді. Күні батуға таянғандай таусылып сөйлеп тұрған Аяғанды қалай жұбатарын білмей Асылхан әжептәуір абыржыды. Әзілге шаптырып, күлкіге бұрайын десе Аяғанның ренжіп қаларын іші сезеді. Дардай жігіт болар-болмасқа босап, жыларман қалге түсер деп ойласашы тегі. Басына қиын іс түсіп, қуғын көріп, мықтылармен жағаласып жүрген жігітті өмірдің ыстық-суығына шыныққан деп ойлайтын, мүлде олай емес екен. Аяғанның көзі бал-бұлдап жылайын деп тұрған секілді. Өзінен қабылдау емтиханын алған жігітке мүлде ұқсамайды, ол ешкімнің алдында бас имейтін, басына қандай қиындық туса да жабырқап, жасымайтын бірбеткей, рухы күшті жігіт болып көрінген. Енді міне, қолынан ештеңе келмейтін, күні басқаға қарап қалған мүсәпір. Асылхан оны аяп кетті.
Асылхан түкке түсінбей аң-таң болып, мелшиіп тұрып қалды. Жұмбағы көп үйдің табалдырығынан аттаған сәтте тізесі дірілдеп, құлағы шыңылдады, үрейдің соққысы қаттырақ тиді ме, шеке тамырлары білеуленіп шыға келді. Бұл үйден енді ешқашан шыға алмайтындай көңілін өксік құлдады. Ішке кірген соң ұзын бойлы орыс жігіті оңға бұрылып кетті де, оны бүркіт тұмсық жігіт екінші қабатқа бастап алып шықты. Тым-тырыс, қарсы кездескен пенде жоқ. Адым аттаған сайын Аяғанның жүрегі лүпілдеп, әне-міне дегенше гүмп етіп қайтып шыға алмас тұңғиыққа түсіп кететіндей үрейленеді. Алда не күтіп тұрғаны бір құдайға аян. Бұл үйден жақсылықпен құтылмасын біледі. Қолдарынан өлген адамды тірілтуден басқаның бәрі келетіндер аямасқа бекінген екен, енді міне, мұны тірі пенде шыға алмас зынданға алып келе жатыр. Мемлекеттік қауіпсіздік комитеті айналысатындай не бүлдірді? Сары ізіне шөп салып, қыр соңына шырақ алып түскен жаулары қолының ұзын екенін көрсетіп, Мемлекеттік қауіпсіздік комитетінен бір-ақ шығарды. Алдияр Ақпанұлын шаршатқан да осы мекеме болатын. Бірімен бірі жең ұшынан жалғасып жатқан қарға тамырлы қазақ атса оқ, шапса қылыш болатын құдайдың құлын бұл мекемеден де тапқан.
Басқа жағынан ілік таба алмаған соң саяси айып тағып, қайтып тұрмастай етіп ұрып құлатпақ болған тәрізді. Бұлардың талай сый әзірлеп отырғанына Аяғанның күмәні қалмады. Ұзын коридормен жүріп келе жатып ол сан түрлі ойға кетті. Санасын үрей билеп, көңілі қобалжығанмен үкіметке, партияға қарсы ештеңе жасамаған, өзінің ақтығына имандай сенген жігіт ақыр түбі Ұлы Шындықтың жеңетіндігіне сенуге тырысты. Оны түкпірдегі бөлменің алдына алып келді де, бүркіт тұмсық жігіт ішке кіріп кетті. Көп ұзамай қайтып шығып, есікті кең ашып: – Кіріңіз, – деп өзі кетіп қалды. Имене басып ішке кірген Аяған төрде отырған кісіге жасқана қарады. Жасы қырықтан енді асқан, дембелше келген, шашын қысқалап қырықтырып, тік қайырған сары жігіт жылы қарсы алды. Жоғары шығыңыз! Мазаңызды алғанымызға кешірім өтінеміз, – деп жылы жымиды. Өңі жылы екен, Аяған көңіліне осыны медет тұтты. Санасын жаулап алған қорқыныштың іргесі сетінеген секілді. Бөлме иесі нұсқаған орындыққа отырғаннан кейін төңірегіне көз жүгіртті. Шағын бөлмеде төрт орындық, терезенің түбінде бір тумбалы стол, бұрышта сейф тұр. Аяғанның көзі оң жақ қабырғада ілулі тұрған Дзержинскийдің портретіне түсті.
Қанша көріп жүрсе де аңғармапты, мына кісінің жүзі соншалық суық, тіпті аса зәрлі екен. Томпайып шығып тұрған екі көзі оның қатыгездігін танытқандай. Суретші болсаңыз сіз басқаша салар едіңіз. Солай емес пе? Қапелімде не дерін білмей сасып қалды. Жігіттен көз алмай қадалып отырған бөлме иесі мұны бірден аңғарды. Әсіресе мұнда істі болып келгендер, – деп күлді ол. Аяған онан сайын абыржыды. Жасыңыз отыз үште. Дұрыс айттым ба? Дұрыс па? Дұрыс па? Мынаның қайда апарып арандатқалы отырғанын іштей сезген Аяған оның сұрағына бірден жауап бермей жымиып күлді. Сары жігіт кірпік қақпай қадалып отыр. Қақпайлап қақпаныма түсіремін ” дегендей сенім бар түрінде. Өрттің қайдан шығарын енді білді. Ермактың атын естіме делебесі қозып, Өзін-өзі ұстай алмай кететін Аяған бар шынын ақтарып айта салғысы келіп оқталды, бірақ біржола сейіліп болмаған қорқыныш жолын кесті. Айтылған сөз – атылған оқ. Ермак туралы пікірін жасырған емес. Бұл жолғы қылығына өзі де түсіне алмай отыр. Осыған дейін сан рет айтқан пікірімнен қайта алмаймын ғой ” деп өзін-өзі қамшылады.
Аяқ астынан оянған өжет сезім “ өзекті жанға бір өлім, қорықпа, айт ” деп намысын түртпектеді. Дауысында діріл жоқ, жігерлі, батыл. Бұл тарихи шындық. Сонан соң Ермак қаласының аты дұрыс қойылмаған. Қалаға кіреберісте Ермактың қылыш ұстаған үлкен ескерткіші тұр. Ленинге де дәл сондай үлкен ескерткіш орнатылған жоқ қой. Біздің социалистік қоғамға Ермак мырзаның қандай еңбегі сіңді? Құдайшылығын өзіңіз айтыңызшы. Ескерткіштің тұғырында “ Ермаку Тимофеевичу – покорителю Сибири от благородных потомков первоцелинников ” деген жазу бар. Сонда тың игерушілер де Қазақстанға Ермак сияқты мақсатпен келген бе? Комитет қызметкері жылы шырай танытып, бас шұлғып қояды. Қолдап, қуаттап отырған сияқты. Қызуланып сөйлеген Аяған өзінің тым артық кетіп қалғанын сезіп, тілін тістей қойды. Әңгімеңіз енді қызып келеді. Аяған оның түпкі ойын танып, жетегіне жүргісі келмей, естімеген кісідей қырын қарап, үнсіз тынды. Оқыған жоқсыз ба? Аяқ астынан батылданып, сары жігітке тік қарап, тік сөйлегеніне өзі де қайран қалды. Әңгіменің турасы жақсы, – деді комитет қызметкері. Папкасынан бір парақ қағаз алып, Аяғанға көрсетті. Бір топ адам қол қойған.
Мынаның әден төселген, тісқаққан адам екенін Аяған түсінді. Анау жолғы тергеуші тәрізді болар болмасқа дауыс көтеріп, шыжбалақтамады. Әр сөзге жауабы дайын. Қарсы алдындағы адамның не айтарын алдын-ала біліп отыратын сияқты. Абайлап, аңысын аңдып сөйлемесе мынаның шоққа отырғызып кетерін ол білді. Әр сөйлемнің астын көк және қызыл қарындашпен сызып қойыпты. Соған қарағанда екі түрлі айып тағылған сыңайлы. Бәсе, Ауғанстанда неңіз бар сіздің? Онда соғыс жүріп жатыр. Ауған соғысына қатысқан жоқсыз, ондағы жағдайды мүлде білмейсіз. Соған қарамастан әртүрлі пікір айтады деп жазылыпты мұнда. Түсіндім, – деп жігіт қағазына әлдене деп жазып жатып. Аяған басын төмен салып, ойланып қалды. Сенімді дейтін бір топ студенттің ортасында тұрып Ауғанстанда азамат соғысының жүріп жатқанын, біздің мемлекеттің жөнсіз киліккенін, үкімет басшыларының білместігінен толып жатқан жас жігіттердің қырылып қалғанын айтқаны есінде. Өз шындығын дәлелдеп, айтыса кеткенмен ештеңе өнбесін, керісінше, басына бәле тілеп аларын түсініп, тілін тістеп отыр. Сары жігіт тартпасынан үш-төрт бет қағаз алып, Аяғанның алдына тастады. Әр бетке жеке-жеке басылған текстің бас жағындағы “ азаматтар ” деген сөзді оқып, селк ете түсті.
Дәл осындай бір жапырақ қағазды осыдан екі-үш ай бұрын көргені бар. Ұмытпаса, біреуін қалтасына салып, үйіне апарып оқыған. Аяғанның ұғымынша, Кеңес мемлекетінің кемшілігін, үкімет басшылары жіберген қателіктер мен олар туралы анекдоттарды ауызша айтуға болғанмен қағазға түсіру және халыққа тарату мүлде ақылға сыймайтын іс еді. Алдында жатқан қағазды оқуға жүрегі дауаламады. Көзі бір бет қағаздың орта тұсындағы асты қызыл қарындашпен сызылған сөйлемге түсті. Бұл – қылмыс. Ауғанстан халқының кінәсі жоқ. Оларға бостандық беру керек. Ауғанстандағы әскерді қайтаруды талап етеміз ”. Аяған өзін батыл адаммын деп есептейтін. Бірақ мынандай мазмұндағы үнпарақ жазатындай батыл қимылға бара алмасын дәл қазір іштей мойындады. Солай емес пе! Аяған не дерін білмей дағдарды. Өтірікке үйренбеген басы бұл жолы да жауырды жаба тоқуға жарамай ұсталып қалды. Сонда мыналардың сіз туралы жазып отырғаны шын ба? Ондай шаруамен айналыспаймын. Санасын жаулап алған қорқыныш ізім-қайым жоғалып, оның орнын қорғану инстинкті басты. Мынандай жағдайда сыпайымсып, сызылып отыруға болмасын түсінді. Дәл сол хатта Қуатовтың студенттерге Мағжан өлеңін жатқа оқығаны айтылады.
Ал мына хатта Брежнев жолдасты мазаққа айналдырып, анекдоттар айтқаныңыз әңгіме болады, – деді жігіт Аяғанның долырып, нарттай болып қызарып кеткен жүзіне тесіле қарап. Біз сол үшін айлық алып отырмыз. Аяғанның тұла бойын тер жапты, аяқ астынан бас көтерген батылдық зым-зия. Екі иығына албастыдай мініп алған қорқыныш екі өкпеге тепкілеп, тынысын тарылтып барады. Соңына мықтап түсіпті, аузынан шыққан сөздің бәрін тізіп жазып жүріпті. Бұл ештеңе сезген ед, білген де жоқ. Дүниеде жауым бар, олар осыншалық аяусыздық жасайды, қатыгездікке барады-ау деген күдік санасына кірмеген. Жақиямен тікелей іске қатысты тіл табыса алмады. Алдияр Ақпанұлының жағына ұстазы болғандықтан, ол кісінің ісінің дұрыстығына көзі жеткен соң шықты. Сондықтан оны құрту керек ” деген принциппен өмір сүрсе дүниеде әділет бола ма?! Ақиқатсыз өмір сүру мүмкін бе?! Аяған ақиқат атты арғымаққа міндім, енді Ұлы Мақсатыма кедергісіз жетемін деп ойлаған, сенген. Адамдардың барлығын дос санады, барлығына ақ жүрегінен шыққан адал сөзін айтты. Осы ұғым Аяған өмірінің бағдары болған. Шын жүректен айтылған сөздері күндердің күнінде алдынан шығып, зиян жасайтынын зерделесе жұмған аузын аша ма?
Адамдарға сеніп үйренген аңқу басы қыздырманың қызыл тіліне ілесіп, арандапты ақыры. Аңғалдық! Осынша аңғал болмаса абайлар еді ғой. Әлдекім Аяған Қуатовтан диссидент жасағысы келіпті. Мұның атамекенінде жер басып тірі жүргенін қаламайтын пенделер бар екен. Аяған Қуатовтан құтылса өрісі кеңір олардың. Құтылар түбінде. Жала жауып жеңе алмаса әділетсіз қара күшке тапсырар азаматтың тағдырын. Мағжан Жұмабаевтың өлеңдерін оқыды ма екен осылар? Айналайын орыс халқы өмір бойы Кеңес үкіметіне қарсы болған Бунинін далаға тастады ма? Бунинді басына жастанып жатып оқитын орыс халқы қолына қару алып, кеңес үкіметіне қарсы шығып па еді? Мағжанның өлеңдерін жатқа білетін қай қазақтың үкіметке, жаңа қоғамға деген көзқарасы өзгеріп кетіп еді?! Мағжанды еске алған, өлеңдерін жатқа білетін, оны кие тұтатын адамдарды жазалау керек болса, онда “ жорықты ” халықтың мақтанышы, ары, ұяты деп есептелінетін ақсақалдарды кінәлаудан бастасын. Солардың арасында Мағжан ақынды еске алмайтыны, еске алғанда аяныштан күрсінбейтіні жоқ. Халық арманда кеткен асыл азаматын жоқтаса несі айып!? Осының барлығын қарсы алдында өзіне күле қарап отырған түрі қазақ, түсі орыс жігітке таусылып айтқысы келіп құлшынды.
Түсінгісі келмейді ” деп ойлап, тілін тістеп алды. Енді байқады, көзі жасыл екен. Алғаш көргенде көзінің түсі басқашалау сияқтанған. Қараңғыда жанатын шығар ” деп ойлады Аяған. Социалистік қоғамдағы әрбір мекеме мейлі ол тәртіп сақтау ұйымы, Мемлекеттік қауіпсіздік комитеті болсын, бірінші кезекте тәрбие мектебі. Ал тәрбиеге көнбеген адамдармен сөз басқа. Сіз мені дұрыс түсінді деп ойлаймын. Ой түкпірін ақтарып, жанын жеп мазасызданып отырған Аяған оның сөзіне мүлде құлақ қоймады. Бөлмеге бүркіт тұмсық жігіт кіргенде ой желісі үзілді. Бүркіт тұмсық жігіт Аяғанды дәліздің орта тұсындағы сырты қаңылтырмен қапталған есіктің алдына алып келіп, қалтасын тінтіді. Аяған төңірегіне көз жүгіртті. Жалғыз орындықтан басқа көзге түсер ештеңе жоқ. Терезеге темір тор салынған. Ол аядай бөлменің ішінде әрі-бері теңселіп жүріп, жасыл көзді жігіт екеуінің арасындағы әңгімені есіне түсіріп, ой безбеніне салды. Ермак туралы пікірі әрқашан ашық. Оның басқыншы екені, қылышынан қан тамған аса қатыгез адам болғаны тарихи шындық. Оның қатыгездігі туралы орыс жазушылары мен тарихшылары жеріне жеткізе жазған, Аяған жанынан шығарып, жаңалық ашқан жоқ, Ермак Тимофеевичке жала жапқан, күйе жаққан емес, тарихи деректерге сүйенді.
Ермак туралы пікірің қате деп жазалай алмайды. Барлық кілтипан Ауғанстанға байланысты екенін іші сезеді. Жалғыз інісінің қазасы өте ауыр тиді, басына түскен қасіретті әрең көтерді. Алғашқыда Ауғанстандағы соғыстың қылмыс екенін іні қазасы кезінде ашумен айтты. Ал кейін Ауғанстандағы жағдайды ой елегінен өткізіп барып, соғыстың әділетсіз екенін, басқыншылық ниеттің үстем болып тұрғанын білген соң айтқаны есінде. Шындығы да солай емес пе!? Шындық жақпайды мынау заманға. Сонда қайтпек керек? Айтқан жоқпын деп бұлталаққа салып, басын алып қашар. Одан не шығады? Сөзін керек қылайын деп тұрған адамды көрмеді. Ауғанстанға байланысты үнпарақтарды да бұдан көретін тәрізді. Бәлкім, куәлар тауып, дайындап қойған шығар. Бұл ойынды бастамас бұрын дайындық жасалғанына кімнің күмәні бар?! Өзін мұнда алып келмес бұрын бір ай ма, әлде алты ай ма, әйтеуір біраз уақыт дайындалғаны анық. Манағы жасыл көз сары жігіт те тегін адам емес. Өз ісіне әбден шеберленген, көмейдегі көмескіні болжағыш қу мүйіз екені көрініп тұр. Жарты сағаттан кейін қандай өмір шығарарын кім білсін. Көнбеске амалы кәне. Басына түскенді көріп алды.
Сары ізіне шөп салып, қылдан қиқым іздеп, өзін нақақ күйдірген Жақия сияқты қараниет қараулардың мысық көмбе қылығына кеудесінен шыбын жаны шырылдап шығып кеткенше қарсы күреседі. Мұны түсінер, қараулыққа қаны қас абзал адамдар таусылып бітпеген шығар. Оның шырылдаған жан айқайын естіп, көмек қолын созатын біреу табылмас деймісің. Адам тағдырын шешер үлкен орындарда отырғандардың барлығы Жақияның суатынан шөл қандырып жүрмеген болар. Әділ қоғам азаматының қадырына неге жетпесін. Жалғыз қалған Аяған көңілге медеу болар әртүрлі ойларға беріліп, өзін-өзі жұбатып, теңселіп жүрді де қойды. Мұндай сәтте уақыт та шабан жылжиды. Ол қайта-қайта сағатына қарағыштап, күнді бақанмен итергендей мазасызданды. Бүгін үйіне бармаса Әсемнің аса қатты мазасызданатынын ойлап, берекесі қашты. Ол сондай күйгелек, сәл нәрсеге бола күйзеліп, күйреп түседі. Жас кезінен қиындықты көп көріп өскен жан қайғы-қасіретке көнпіс болушы еді, Әсем ондай емес, болар-болмасқа бордай тозып, шаршап жүреді. Үшінші баласын босанғаннан кейін жүдеп жүнжіп, аурудың түр-түрін тауып алды. Осы күні өте әлсіз, кейде ауа жетпей тұншығып, ерні кезеріп, серейіп жатып қалады. Аяған сағатына қарады, белгіленген уақыт әлдеқашан өтіп кетті. Олар неге келмей жатыр?
Жұмыс аяқталатын уақыт та таяп қалған екен. Бала-шағасын ойлап, жаны дызықты. Олардың жаңа қонысқа әлі үйрене алмай жүргенін, көршілерінің жұмбақ мінезді түсініксіз адамдар екенін есіне түсіріп, одан сайын дегбірсізденді. Жаңа тұрағы жұрт көзінен таса, қалқалау жерде, жолдан алыс. Қараңғылық ерте түсетін мынандай уақытта Әсемнің екі баласын жетектеп, аялдамадан тым қашықтағы пәтеріне дейін ұзақ жол жүретінін ойлап, көңілі одан сайын құлазыды. Өзінің жолын торып жүрген топ енді қысастығын балаларына жасардай сұрапыл үрей шеңгелін аямай батырды. Қорқынышты ойдың құшағынан тезірек сытылып шыққысы келгендей адымдап бөлменің көлемін өлшеуге кірісті. Осы екі арада манағы жігіт қайтып келіп, Аяғанды бұрынғы бөлмеге бастап апарды. Жасыл көз сары жігіт көңілді. Жымиып күліп, орнынан тұрып, ізет көрсетті. Жұмыс бітпей кешігуге тура келді, – деді ол, Аяғанды қолтықтап, төрге алып шықты. Оның мұнысын жалған сыпайыгершілік, алдау деп бағалады. Жоқ әлде осында тіркеуге алу үшін шақырдыңыздар ма? Мысалы, Қазақстанның тарихын білмейтін студентке баға қоймайсыз. Ол қарыз болып жүреді. Біз де солай, айтқанымыздан шықпаған адамға зәбіріміз жоқ. Жасыл көз сары Аяғанның алдына машинкаға басылған бір парақ қағазды тастады.
Аяған бір бет қағазды асықпай екі қайтара оқыды. Жасыл көз сары екеуінің арасындағы болған әңгімені жинақтап, Аяғанның өз кінәсін мойындаған хаты ретінде жазылыпты. Ойланып отырған Аяған селк ете түсті. Басын шалт көтеріп алып, қарсысында түк болмағандай жылмия күліп отырған жасыл көзге қарады. Кеудесін ашу кернеп, көмейіне келіп қалған ауыр сөзді әрең тежеді. Мен ғылым кандидатымын. Жіберген қателерін көріп, жасыл көз суық жымиды, бетінің ұшы қызарды. Сол қызыл жайылып құлағына жетті. Біздің мекеме үшін грамматика ешқандай роль атқармайды. Бізге қағаздың мазмұны керек. Бала-шағаңыз күтіп қалған шығар. Өтірікке қаным қас. Мына қағазда бір шын сөз жоқ. Ойланыңыз, жолдас Қуатов. Қол қоя алмаймын. Кінәм жоқ. Ойлануға уақыт мол, – деді ол жымсия күліп. Әлдекімге телефон соқты. Біз біттік. Ал, кездескенше сау болып тұрыңыз. Бүркіт тұмсық жігіт келіп, Аяғанды манағы бөлмеге апарып қамады да, кетіп қалды. Ол жазғыз қалды. Аяғанның жағдайын айта бастағанда бригадир оған бірінші рет көріп тұрғандай таңырқай қарады. Оларға жолама. Бәле адамға оп-оңай жұға салады. Олар өте қауіп-т-е-е, шырағым.
Әлгі ғылым кандидаты бола тұра біздің арамызға неге келді дейсің? Во-о, мәселе қайда!.. Ол бізді үгіттеу үшін келген. Түсіндің бе, бала?! Ақымақ қыздарға талай айттым, ал олар өзімді мазақтап, жырқылдап күледі. Оларда ақыл жоқ, кебенамайт!.. Ал, сен түсінесің, Ауғанстанда болып келгенсің. Байқа. Абай бол. Мен саған ескерттім. Бригадир жасы алпысқа келіп қалған, тапал бойлы, бір сәт әрекетсіз қарап отыра алмайтын, тыпыңдап жүгіріп жүретін мазасыз адам. Үнемі шырылдап, жау келіп қалғандай жанталасып, елді дүрліктіріп жүретін бригадирді қыздар мазаққа айналдырып, маза бермейді. Бригадир деген аты ғана, әйтпесе одан ығып, бұғып жүрген ешкім жоқ. Жұмысшылар өзі үшін қарап отырмайды. Уақытында келеді, уақытында кетеді. Шұғыл шаруасы барлары оның алдынан өтеді, рұқсат бермегеніне қарамай кетіп қалады. Тыңдамай кетіп қалған адамның жер-жебіріне жетіп, қырып-жоймақ болып, аузынан түкірігі шашырап, бейшара жер тепкілеп қала береді. Бұрын Геркулес пен Арабқа арқа сүйейтін, солардың дегенімен жүріп, тұратын. Екеуінен қаймыққандықтан үндемейтін құрылысшылар олардың көзі жоғалғалы арқа-басы кеңіп, бригадирді жүре тыңдайтын, жабылып мазақтайтын әдет тапқан.
Күйіп-пісіп ашуланғаннан басқа оның қолынан не келсін. Бәле жұғады деймін мен саған. Оны жуып та, қырып та кетіре алмайсың, – деп бригадир күйіп-пісті. Еңбек күнімнен екі сағатты шегеріп тастаңыз. Бұрын бала деп менсінбей қарайтын, жұрттың көзінше Геркулесті ұрып жығып, қуып жібергелі бері Асылханға деген көзқарасы өзгерген. Жылы сөйлеп, ақыл айтып, қамқорсып жүреді. Сөзіне құлақ қойып, зейін салып тыңдап отырса бұл дүниеде Асылханның одан, яғни Сыпатайдан басқа жанашыры жоқ сияқты. Сөйлесе кетсе тіл ұшымен бар жақсылықты үйіп-төге салады. Сенен немді аяйын, – деді бригадир жарамсақтанып. Қазақтың қатындары сен сияқты азаматты күнде туа бермейді ғой, айналайын. Асылхан оның “ тәтті ” сөзін тыңдап тұра бергісі келмей, киініп алды да жолға шықты. Жолай он екінші қазақ мектебіне соқты, Елжасты алып, Аяғанның пәтеріне келді. Иесіз үйге баса-көктеп кіріп баруға батылы жетпей, бақты аралап, Елжас екеуі алмұрт үзіп жеді. Бақтың іші таза, көлденең жатқан ағаш жоқ, Аяған қолы боста қарап отырмайтын сияқты. Ауланың іші де тап-тұйнақтай. Інілеріңнің аты кім? Ақын болады екен ғой. Асылхан рахаттана күлді. Елжас момын сияқты.
Мұның жасындағы балалар бір сәт құйрық басып, тыныш отыра алмаушы еді. Баланың үсті-басы мұнтаздай, ақ жейдесінің жаға-жеңі де кірлемеген. Елжасты өзіне тартып, құшақтап отырды. Інің екеуің үлкен азамат боласың. Есіне балалық шағы түсті. Үйіне келген, кеткен адамдар “ кім боласың ” деп сұрайтын, кішкентай Асылхан “ бастық боламын ” деп тақ ете қалатын. Кәне қолыңды жай, бата берейін, – дейтін үлкендер. Солар бата берсе дегені болатындай малдас құрып, алақан жаятын. Ауыл баласы үшін колхоз басшысынан үлкен адам жоқтай болып көрінуші еді. Колхоздың бастығын қонаққа шақырып, оның батасын алуға тырысатындар көп болушы еді. Асылхандардың колхозына ондайлардың талайы келіп, талайы кетті. Аузына ақ ит кіріп, қара ит шығатын бәдіктерді де, жатып ішетін маскүнемдері де болды. Колхоз бастық болуды армандап өскен қараша ауылдың қарасирақ балаларының арасынан бүкіл ел мақтаныш тұтар азаматтар аз шыққан жоқ. Бірақ Асылхан олардың жолын қумады, Мұсахан қарияның айтуымен “ рәйкөмнің ” оқуына келді. Рәйкөмнің бірінші хатшысы бітірген тарих факультетіне бірінші жылы түсе алмай, ауылға қайтып оралған соң әртүрлі жұмыс істеді, желтоқсан айында әскерге шақырылды.
Мектеп қабырғасынан кеше ғана шыққан бозөкпе балалардың біразын бірер ай Ашхабаттың маңында оқытып, жаз шыға Ауғанстанға алып жөнелді. Бір жарым жылда не көрмеді дейсің, талай рет ажал аузынан қалды, душмандардың қолына да түсе жаздады. Құс қанаты күйгендей аптап ыстықта жер жастанып, ашық далада, шақырайған күннің астында бас көтеруге шамасы келмей жатқанда үш күндік пәниден сұмдық жеритін. Бас көтерсе-ақ душманның оғы іздеп таба қоятын. Азапқа шыдамаған жас жігіттердің талайы қай жерде бұғып жатқаны белгісіз душман мергенінің нысанасына айналды. Қаршадайынан бейнет көріп өскен Асылхан шыдады, аспан айналы жерге түсердей ыстықта зілмауыр жүк көтеріп, қанша шақырым жол жүрсе де, кенеттен душмандардың тосқауылына тап болып, жауып тұрған оқтың астында қалса да сыр берген жоқ. Бірнеше күн күші басым жаудың қоршауында қалып, бір тамшы суға зар болып жатқанда да үрей шақырып, үмітін үзген емес. Шыбын жаны шырылдап, бір күндік жарық сәуле үшін жанталасты. Қиындыққа шыдамаған жас жігіттердің талайы сол төбенің етегінде мәңгілікке қалып қойды.
Әскерге бірге алынып, Ауғанстанда бір жарым жыл бойы қол ұстасып қатар жүрген, талай-талай қысылшаң қияда бір-біріне ес болған бесеудің екеуі елге қайтуға дайындалып жүргенде ойламаған жерден қаза тапты. Қаланың қақ ортасында тапайдың тал түсінде екі боздақты бауыздап кетті. Ауған соғысы қаншама боздақтың басын жұтты екен? Қанша боздақтың ізін ажал аңдып жүр екен? Бұл соғыс әлі қаншаға созылар екен? Бір жарым жылда Асылхан кіммен кімнің соғысып жатқанын біле алмады. Жап-жас жігіттер кім үшін қыршынынан қиылып жатыр? ” Осы тақылеттес сұрақтарға жауап іздеп, үнемі тұйыққа тірелетін. Біледі дейтін адамдар иығын қиқаңдатып, бұрылып кетеді. Шыдай алмай ойын ақтарып салатын, сол үшін үлкендерден талай рет ауыр сөз естіді. Күні ертең “ интернационалдық борышымызды өтейміз ” деп американдықтар Қазақстанды басып алса не дер едіңіздер, – деп шырылдаған Асылханды алдымен аудандық комсомол ұйымына шақырып, әбден сілкілеп, сілікпесін шығарды, сонан соң мұның өзін босатып, Мұсахан қарияның миын ашытқан. Партия басшысының ақылы – азық, сөзі – сусын деген түсінікпен ғұмыр кешіп келе жатқан Мұсахан қария аудандық ұйымның бірінші хатшысының алдынан жер болып шыққан. Сүйретіліп үйіне келген соң егіліп жүріп, Асылханды қамшының астына алған.
Шырылдап араға түскен кемпірін де аяған жоқ. Кеңес үкіметіне қарсы сөз айтып, тірідей көрге тықтың мені, – деп күні кеше аман келгеніне қуанғаннан жылап, құшақтап аймалаған баласын көкала қойдай қылып сабады. Асылхан әкенің қолын қаққан жоқ, жаны қиналса да шыдады. Ауданға барып, рәйкөмнен кешірім сұра, – деп қорқыныштан көз жасын көлдеткен анасының тілегін орындамады. Аудандық партия ұйымына шақырып, басына қара аспанды төндіріп қорқытқанмен ыға қоймады. Мемлекеттік қауіпсіздік комитетінің аудандық бөлімшесіне қайта-қайта шақыртып, оқ пен оттың ортасынан күні кеше келген Асылханның басын әуреге салды. Үн-түнсіз бас шұлғып жүре алмасына көзі жеткен жігіт ешкіммен ақылдаспай Алматыға тартты да кетті. Соңына түсіп, ешкім іздеген жоқ... – Елжас, атаңның аты кім? – деп сұрады, қалың ойдың тұманынан әрең шыққан жігіт орындыққа байлап қойғандай тапжылмай отырған баладан. Бала бас изеп, ақырын ғана күрсінді. Онда менің торы тайым бар. Бала мүдіріп қалды. Атасының не істейтіндігін білмегеніне қысылып, көзін жыпылықтатып, Асылханға жасқана қарады. Бір аяғын фашистер атып жіберген, – деді бала “ жұмыс істемейтін ” атасына ара түсіп. Міне, мұнша.
Он саусағын көрсетіп, басылып қалған еңсесін көтерді. Асылхан арқасынан қағып еді, Елжастың екі танауы шелектей болып, қуанып қалды. Атаң батыр екен. Сен де батыр боласың, – деді Асылхан сағатына қарап. Сағат алтыдан асып барады екен. Фашистердің барлығын менің атам мен ауылдағы Қошқарбай деген шал қырып салған, – деді Елжас, екі танауы делдиіп, көңілін мақтаныш кернеді. Біз – Олжас, Бибі үшеуміз самолетпен коммунизмге барамыз. Елжастың сөзіне разы боған Асылхан рахаттана күліп, оны құшақтап, бетінен сүйді. Осы кезде ауланың есігі ашылып, ұзын бойлы, бет бір уыс, тыриған арық қыз кірді. Ол жақындап келіп, сәлемдескеннің ырымын жасап, басын бір шұлғып қойды. Аурухананың адресі екен. Сау болыңыз! Дүкеннің жанынан бұрылып, былай жүрсек көрініп тұр. Олжас пен Бибіге барамыз. Такси жалдап, Татар слабодкасына келді, балалар бақшасын көп қиналмай тауып, екі баланы алып, қайтып оралды. Асылханды бұрын бір-ақ рет көрген балалар оған үрке қарап, бір бұрышта бүрісіп-бүрісіп, тым-тырыс отыр.
Әншейінде жүгіріп тыным таппайтын үш жасар Бибі моп-момақан бола қалыпты, әкесі мен шешесі кіріп келердей әлсін әлі есікке жаутаң-жаутаң қарайды. Екі қолын тізесінің үстіне қойған, Асылханның қалт еткен қимылын аңдып отыр. Бес жасар Олжас та тым-тырыс, екі көзі жыпылықтап, бейтаныс жігітке жасқана қарап қояды. Кішкентай екеуі ауыз ашқан жоқ, еріндері салпиып, қимылдамай отыр. Бұрын жеткен Олжас жалғыз тал кәмпитті ала салып, төргі бөлмеге қашып кірді. Бибі үйді басына көтеріп бақырып, ағасының соңынан жүгірді. Төсектің астына кірген Олжас кәмпитті аузына салып жіберді. Оның қайда тығылатынын білетін үш жасар қыз бақырып келіп, еңбектеп төсектің астына кірген. Бибі қайдан көнсін. Жер тепкілеп, дауысын күшейте түсті. Не істерін білмей сасқалақтаған Олжас төсектің астынан еңбектеп шығып, ас үйге қашты. Бибі қалсын ба, шырылдап жылап, ағасының соңынан жүгірді. Ағасының кәмпитті жеп қойғанынан көзі жеткен Бибінің айқайы одан сайын күшейді. Асты-үстіне түсіп, бәйек болған Елжасты кеудесінен итеріп-итеріп жіберіп, жер тепкілеп жылады. Бақтың ішіне тығып қойған шығар. Жүріңдер іздейміз. Қыздың дауысы сап тиылды. Орнынан тұра салып, томпаңдап сыртқа беттеген Елжастың соңынан жүгірді.
Олжас та сеніп қалыпты, әрбір ағаштың түбіне келіп, шалқайып жоғары қарайды. Оны үлкен адамдай көретін інісі мен қарындасы сенді. Олжас ежелгі әдеті бойынша тағы да ерте қимылдады, жерден тас жинап алып, алмұрт ағашын атқылауға кірісті. Сол екі арада Олжастың лақтырған тасы тиіп, жалғыз тал алмұрт жерге түсті. Дайын тұрған Олжекең жерге түскен алмұртты іліп алып, тұра қашты. Аймұт бей! Міне, алмұрт, – деп дауыстаған Елжастың сөзін құлағына қыстырмады. Ол үшін дүниеде Олжастың қолындағы қақ бөлінген алмұрттан тәтті ештеңе жоқ. Жерге топылдап түсіп жатқан алмұртқа қарамады, ағасының соңынан үйге кіріп кетті. Елжас қағып түсірген төрт тал алмұртты алып, үйге кірген, әлгі екеуі көрінбейді. Жайлап басып, түпкі бөлмеге кірді де еңкейіп, төсектің астына көз жүгіртті, екеуі құшақтасып, жартыкеш алмұртты кезек тістеп, мәз болып отыр екен. Осы кезде сыртқы есік ашылып, Бибі мен Олжас төсектің астынан асығыс еңбектеп шығып, алақайлап ауызғы бөлмеге жүгірді. Асылханды көріп, кері қашып, төсектің астына тығылды. Бірақ екеуі төсектің астынан шыға қоймады. Ой, Елжас, сен бәрін жалғыз өзің жеп қоясың ба?
Екі бала көпке шыдамады, жарыса жүгіріп келді. Мынаны сендерге беріп жіберді. Асылхан екеуіне екі-үш талдан кәмпит ұстатып, қалғанын қолдан жасалған шкафтың жоғарғы сөресіне қоя салды да, тамақ жасауға кірісті. Түпкі бөлмеге кіріп кеткен Олжас пен Бибі көп ұзамай қайтып келді, жаутаңдап Асылханға бір, сөредегі кәмпитке бір қарайды. Екі бала жарыса бас шұлғыды. Екеуі де үнсіз. Олжас білетін тақпағын есіне түсіре алмай тұр ма, әлде, айта жөнелуге батылы жетпеді ме, Елжасқа жаутаңдады. Олжас төмен қарап, басын бұлғаңдатып, қисалаңдап күле бастады. Бибінің көзі жыпылықтап, Олжастың күлкісі сап тиылып, ағасына бұрылды. Дегенде Балқадиша, Балқадиша, Желкілдеп сазға біткен тал Қадиша. Бір емес, екі жеңгең келіп отыр, Рұқсат бізден сізге бар Қадиша, – деп әндетті Асылхан. Сонан соң орнынан тұрып, бір тал кәмпитті алды да, асықпай отырып қағазын аршып, аузына салып жіберді. Екі кінкештайда үн жоқ, жігіттің аузына қарап, тамсанып-тамсанып қояды. Олжас жымыңдап күліп, қисалаңдап ортаға шықты. Тақпақты бастарда қолын төмен жіберіп, күлкісін тиып, Асылханға тік қарады.
Бала, бала, балапан, Кәне, қайсы алақан? Саусақтарың әйбат, Былай-былай ойнат. Топ-топ-топ басайық, Жалаудан күн жасайық. Жаса-жаса жарқын күн, Жаса-жаса алтын күн... – Ой, жарайсың азамат! Асылхан оны құшақтап, бетінен сүйді де, екі тал кәмпит ұстатты. Олжас оның біреуін қарындасына берді. Жігіттің іші елжіреп, жүрегі езіліп кетті. Есіне тете інісі түсіп, көңілін сағыныш баурап алды. Ортаға шыққан қыздың екі көзі үстелде жатқан кімпитте. Айтпақ болған тақпағын ұмытып қалған ба, көзін жыпылықтатып ұзақ ойланды. Қарындасына жаны ашып кетті, білем, Елжас шыдап отыра алмай орнынан тұрды. Қыз бас изеді. Асылхан Елжасқа ұрлана қарады, кішкентай қарындасымен бірге қиналып, жылап жіберердей иегі кемсеңдеп тұрған баланың бауырмалдығына сүйсінді. Бір сәт өзінің балалық шағы есіне түсті... Мұсаханның кіндігінен жетеу еді. Жаз айларында әке мен шеше үй бетін көрмей, таң атар-атпастан кетіп, қараңғы түскенше тепеңдеп колхоздың ешқашан бітпейтін жұмысында жүретін, түннің бір уағында оралатын. Шиеттей балалар бірін-бірі көтеріп, бірін бірі жетектеп жүріп ержетті. Әке мен шешенің тепеңдеп жүріп табатыны жүз-ақ сом.
Тапқандары бала-шағаның тамағына жетпейді, сонда да болса Мұсаханның отбасы “ барға қанағат, жоққа салауат ” деп өмір сүрді. Артық ақша табамын, дүние жинаймын деп момын әке жанын қинап, жаныққан жоқ, жеті перзентінің амандығын олжа көрді. Жеті бала тату болып өсті, бірінсіз бірі дастарханға отырмайтын аса бауырмал еді... – Аға, Бибі үшін мен айтайыншы, – деп қиылды Олжас. Жанына келген Олжаспен теңескісі келіп, өкшесін көтерді. Лекіп көмейіне келіп қалған күлкіні жігіт әрең тежеді. Бақа, бақа, балпақ, Басың неше жалпақ, – деді де қол шапалақтады. Кәне, бәріміз қол соғайық, балалар, – деп Асылхан қол соғып, рахаттанып күлді. Екі бала да мәз, иықтарынан ауыр жүк түскендей, қабақтары ашылып, жадырай күліп тұр. Айналайын баладан, Тауып алған даладан, – деп әндетті Бибі. Үшеуі дуылдатып қол соқты. Екі бала ерекше мәз, қарындастарының өнеріне риза болғаны соншалық, біріне-бірі қарап, жымиып күліп қояды. Қызынып алған кішкентай қыз тоқтайтын емес, білетін тақпағын бірінен кейін бірін айтып, өзі бастап қол соғады.
Ну, погоди, зайс, Біздің үйден шай іш. Шай ішпесең қой, Бій тоқтыны сой, – деді де қол шапалақтап, Асылханның бетіне қарады. Екі бетінен кезек сүйді. Алып келген кәмпитті дорбасымен қыздың қолына ұстатты. Бибі мәз. Екі ағасының қалтасына уыстап кәмпит салып, жымыңдап күліп жүр. Бірімен бірі аса тату, бауырмал екені көрініп тұр. Әке мен шеше алауыз болса балалардың бір-бірін сыйламайтындығын, бір-біріне мейірі түсіп, емешегі езіліп тұрмайтындығын Асылхан біледі. Әке-шешенің алауыз, араздығы балаларына оп-оңай жұғады. Осы жасына дейін жаманатқа қалмай, атаңа нәлет дегізбей, жанына кір жұқтырмай жүрсе бірінші кезекте ата-ананың берген тәрбиесінің арқасы. Үлкен оқу тауысып, үлкен астаудан жем жемесе де, зор лауазымға ие болмаса да ата мен ана жеті балаға дұрыс тәрбие беруге тырысты. Күндіз-түні колхоздың жұмысынан қолдары тимей, мұрындарынан шаншылып жүрсе де бала тәрбиесін бір сәт ұмытқан емес, әке мен шеше жеке басының үлгісі арқылы жетуіне үлкен ықпал жасады. Ұлдардың барлығы кісі баласына жаманшылық ойламайтын, қолынан келгенше кімге болса да жақсылық жасауға дайын тұратын, өліп бара жатса өтірік сөйлемейтін, бөтен туралы ғайбат айтпайтын әкелеріне еліктеп өсті.
Ауылдың кемпір-шалы “ шіркін, Мұсаханның ұлдары мен қыздары-ай ” деп риза болып отыратынын Асылхан талай рет өз құлағымен естіген. Әке мен шешеге бұдан артық не керек? Ұл-қыздары туралы мақтау естісе екі кәрінің төбесі көкке екі-ақ елі жетпей қопаңдап отырады. Бір ауыз жылы лебізге мәз екі кәрі басқалар секілді дүние жиған жоқ, бала-шағасы көп бола тұра үлкен үй де салдырмады, малымды көбейтемін деп жанталаспады. Мұсахан қария кейбіреу сияқты қай жерден пайда түсер екен деп қасапшының итіндей жалмаңдаған жоқ, колхоздың байлығын ұрлап-жырлап үйіне тасымады. Сыпыраның ішінде отырып, жамбасының астынан жеп, кекірігі азған үзеңгі бауы сегіз қабат кейбіреудің ағыл-тегіл тіршілігіне қызығып, қызғаныш білдірмеді. Азына мәз болды, соған тәуба деді. Қоңырқай ғана тіршілігі бар Мұсахан мен Айғанымның бала-шағасының амандығынан басқа тілегі жоқ еді. Ерлі-зайыпты екеуі үшін жетеуінің амандығынан асқан байлық та, бақыт та болмайтын. Біздің бақытымыз – балалар, – дейтін Мұсахан қария кемпіріне. Молшылық заманда аздап та болса жоқшылық көрмей өскен бала қайырымсыздау, парықсыздау болып өседі. Олар өмірдің бір сәткі ауырлығын, қиындығын көтере алмай тозып, жүнжіп кетеді. Жоқшылық көріп өскен бала бардың қадірін біледі, мейірімді болады.
Мейманасы тасып, тәубасын ұмыта бастаса есіне әкесі түседі. Ақырын жүр, анық бас ” деп сыбырлайды әкесі әр сәт сайын. Осы өмірінде тірі пендеге жасаған қиянаты жоқ, шамасы келгенше көмектесті, ақылы жеткен жерге дейін әділ болуға тырысты. Жақсы болып жүрсе өскен ұясында алған тәрбиесінің арқасы шығар. Бір ісімен әкенің көңілін қалдырды. Үндемей-ақ қоюына болар еді. Он екіде бір гүлі ашылмай тұрып қыршынынан қиылған боздақтар есіне түсіп, шыдай алмай шындықты айтқан. Әкем түсінер деп үміттенген. Бірақ Мұсахан қария түсінбеді. Партияның айтуымен біз де соғысқа барғанбыз, қан төккенбіз, – деп айқайлаған әкеге пәтуа айтқан. Ал біз ше? Біз кімді кімнен қорғадық? Асылханның сөзін Мұсахан қария құлағына қыстырмаған. Қаршадайынан партияға табынып өскен шал үшін Ауғанстандағы соғыстың қателік екенін айтудан үлкен қылмыс жоқ еді. Сол үшін ұлын кешіре алмады. Осы күні ол кісі қатты қиналып жүрген шығар. Мұсахан қария сырттай қараған адамға өте қатал сияқты көрінгенмен көңілі бос, болар-болмасқа егіліп жүре беретін күйрек кісі. Анасы байғұс күн сайын баласын ойлап, көз жасын сығып-сығып алатын шығар.
Бауырлары хат жазған сайын “ ауылға келіп қайт, анам екі сөзінің бірінде сені еске алып жылайды. Күннен күнге қартайып барады. Көкем де әрең жүр ” дейді. Әкесінің беті оңайлықпен бері қарамайтынын біледі. Ол кісінің діні қатты. Асылхан қалың ойдың иірімінен тез шықты. Газды өшіріп, дастархан дайындауға кірісті. Алғаш көргендегідей емес, балалардың бойы үйреніп қалған сияқты, Асылханды жатырқамай, жалтақтамай келіп, дастарханға отырды. Елжас қарындасын тамақтандыруға кірісті. Үлкен адам сияқты салмақты, аракідік Бибіге ақыл айтып қояды. Қыз оның айтқанын орындауға үйренген екен. Анасының қойнына жатып үйренген Бибі ұйықтарға келгенде қыңқылдап жылап, үйге берген тапсырмасын жазуға отырған Елжастың берекесін алды. Ұйқы тығылған көзін уқалап-уқалап жіберіп есінейді де: – Мамама байамын, – дейді жыламсырап. Мама қазір келеді, – дейді Елжас алдаусыратып. Бірақ Бибінің көнетін сыңайы жоқ, ағасының қолынан ұстап алған. Олжас жатты да ұйықтап қалды. Елжас сабағына дайындала алмады, біраздан кейін өзінің ұйқысы келді. Мазасы кеткен қыз жаңа өнер шығарды. Көзіне ұйқы тығылып, әрең тұрған жеті жасар бала оны қалай көтерсін.
Елжас ашуға мінді, қабағын түйіп, қарындасына зеки сөйледі. Сылтау таба алмай тұрған қыз жылап қоя берді. Жұбатпақ болып құшақтап, бетінен сүйген ағасын кеудесінен итеріп, үйді басына көтерді. Не істерін білмей Асылхан абыржыды. Асылхан оны көтеріп жүріп, ыңылдап ән айта бастады. Кішкентай қыз танауы пысылдап ұйықтап қалды. Балалар түгел ұйықтағаннан кейін Асылхан сыртқа шығып, есік алдында қыдырыстап біраз жүрді. Іргедегі кіші Алматы өзенінің сарыны бәсең. Соған қарағанда су сүйектеніп қалған сияқты. Жұлдыздар жыпырлап жиі шығыпты. Қаракөк аспанның төсінде із қалдырып, біл жұлдыз ақты. Түн әжептәуір салқын екен. Терістіктен өңменнен өтердей өткір жел соғып тұр. Сыртта көп жүре алмай Асылхан ішке кірді. Үшеуі қаннен қаперсіз ұйықтап жатыр. Жігіттің жүрегі елжіреді, көңілін үш балаға деген аяушылық сезімі әуектеді. Қағаз, қалам тауып, ата-анасына хат жазуға отырды, сөзді неден бастарын білмей басы қатты. Оқуға түсе алмай құрылыста жұмыс істеп жүргенін айтса анасының көңілі сөгіліп, мықтап қапаланатынын біледі. Өтірік айтып, анасын алдауға дәті бармады.
Хабар бермей жатып алуға және болмайды, байғұс анасының түн ұйқысының төрт бөлініп, бір жапырақ қағазға зар күйде, ішін ит тырнағандай қиналып жүргеніне күмәні жоқ. Ұлының амандығын білсе көңілі орнына түсіп, бір жасап қалар еді. Ұзақ отырып анасына амандығын білдіріп, әкесінен кешірім сұрап, жарты бет хат жазды. Осыдан кейін иығынан басқан ауыр жүк түскендей бойы жеңілдеп, жаны жай тапты. Ұйқы шақыра алмаған жігіт бір бұрышқа әдемілеп жинап қойған газеттерді ақтаруға кіріскен, біраздан кейін одан да жалықты. Аяғанның жинаған кітаптарын қарап шықты, анау кезде Алмас екеуі алып келген қазақ энциклопедиясына шкафтан орын тимей, төбесіне шығып кетіпті. Ол біраз кітап жинапты және көпшілігі қолға түсе бермейтін асыл мүлік сияқты. Аяғанды көшіріскенде Алмас екеуін осы кітаптар шаршатқан. Есіне Аяғанның әңгімелері түсті. Қанша ойланса да бұл сұрақтың жауабын табуға ақылы жетпеді. Мемлекеттік қауіпсіздік комитеті айналысатындай Аяғанның үлкен кінәсінің барына сене алмай ойы онға, санасы санға бөлініп, көңілін күдік арбады. Кісі баласына жаманшылық тілемейтін ақжүрек жігіт Аяғанның адалдығына сенді. Оның басын әуреге салып, жолына қақпан құрып, дандайсып жүргендердің ақиқаттан күшті еместігін ойлап, көңілін жұбатты.
Есіне тарих факультетінің үшінші курс студенттерінің Орталық партия комитетіне Аяғанды қорғап, хат жазғаны түсті. Хат үлкен үйге жетісімен-ақ Шындықтың атқа мінетіндігіне, әділдіктен басқа сүйенері жоқ Аяған Қуатов сияқты адамдарға қысылмай, қиналмай жамандық жасай беретін “ айтқаны өтіп, атқаны жетіп ” тұрған құдайдың қиянатшыл құлдарынан басына қара бұлт үйірілетіндігіне Асылханның шүбәсі жоқ еді. Аядай бөлменің бір бұрышынан екіншісіне дейінгі аралықты адымдап, сонан соң табандап өлшеп, уақыт өткізуге тырысты. Бұл ермегі де жалықтырды, миын мүжіп жейтін ашқарақ ойдың қақпанына түсіп қалмас үшін басқа алданыш табуға әрекеттенген, бірақ мұнысынан ештеңе шықпады. Бала-шағасы ойынан шықпай берекесі қашты. Әсемнің жағдайын ойлады, Асылханның хабар айтып барған, бармағанын біле алмай тықыршыды. Бірсәт жасыл көз сары жігіттің бейәдеп қылығын есіне алып, жаны күйзелді. Әлгінің жала жауып, жазықсыз адамның басын жалмамақ болған әрекетіне қатты ызаланды. Оны қағазға түсіргендерін мойындап, қол қойып берсем темір тордың аржағынан бір-ақ шығар едім ғой. Шиеттей бала-шағам кімге керек, Шеше ауру, әке жоқ. Жетімектер шашылып далада қалмай ма. Жоқ, мойындамаймын ешқашан! Маған таңып отырғаны жала! ” Аяған іштей шамырқанып, әрі-бері теңселіп жүре бастады.
Бірақ төтен келген бөтен сезімнен арыла алмады. Әлдебір сезік жүрегін шымшылап, жүйкесін шұқылап мазасын кетірді. Қай жерде не айтқаны есінде тұрсын ба. Ет қызулықпен уақыттың мінезіне қайшы келетін, ешкімнің көзін шығарып, басын жармаса да әлдекімнің құлағына шаншудай тиетін сөздерді айтып жіберу әбден мүмкін. Сүмеңдеп соңына түскен бір сүмелектің аузынан шыққан сөздің бәрін қалдырмай жазып жүрмегеніне кім кепіл?! Дәлелі болмаса жасыл көз сары соншалық еркін сөйлеп, сенімді отырар ма еді? Неге сеніп отыр? Кінәсі дәлелденбесе көлденең көк аттыны ұстап алып, күш көрсете ме, бекерден бекер қамап қоя ма? Қаншалық үлкен қызметте отырғанмен заңнан күшті емес шығар ол. Жүре-жүре аяғы ауырған Аяған еденге шалқасынан түсіп жатты да, көңілін күпті қылған сұрақтарға жауап іздеді. Үлкен қызметтегі адамның баласы немесе інісі, туысы әліпті таяқ деп білмесе де оқуға түсуге, диплом алып шығуға міндетті. Сонан соң қаптап жүрген жағымпаздар көптеп көмектесіп жүріп оны жаны қиналмайтын жылы жерге орналастырады. Институтты зордың күшімен зорға бітірген ол дайын баспалдақпен тез-тез жоғарылайды немесе аз уақыттың ішінде ғылым кандидаты, сонан соң ғылым докторы болып шыға келеді.
Бұдан кейін күні кеше кандидаттық еңбек жазуына көмектескен курстасына ғылыми жетекші болады. Сүйеуі жоқ бейшара атағы бар да абыройы жоқ ғылым докторының “ басшылығымен ” кандидаттық еңбек жазып қорғайды. Аяған мұндай парадокстың талайын көрді осы ғұмырында. Алдияр Ақпанұлы осы сөзді жиі айтып отырушы еді. Кезінде мән бермепті ғой. Өйткені Аяған үшін Шындықтан үлкен ұғым жоқ еді бұл дүниеде. Шындық салтанат құрған жерде қиянат та, қараулық та өмір сүре алмайды деп ойлайтын. Оның түсінігінше Шындық күн сияқты еді. Қателескенін кейін білді. Шындық – Күннің бататын кезі болады екен. Аспанды қара бұлт басса Шындық – Күннің сәулесі жерге түспейді екен. Қоғамда болып жатқан былық пен шылықты барша халық аузына қарап отырған адамдар шынымен-ақ білмей ме? ” Аяғанның жолын осы тақылеттес сұрақтар кескелі талай уақыт болған. Өзі сенетіндей жауап таба алмай шаршайды. Мемлекет басшыларының қоғамда болып жатқан қайшылығы көп процесті өте жақсы білетіндігіне Аяғанның күмәні жоқ. Біле тұра олардың жайбарақат отыруы мүлде түсініксіз. Ауруды жасырудың орнына асқындырмай емдеу керек емес пе?! Халық бәрін біледі.
Жабық есіктің аржағында болып жатқан сан қилы оқиғаларды біліп қана қоймайды, сол жағдайлардың барлығына жан-жақты талдау жасап, әділ баға беріп отырады. Халық Брежнев туралы сан түрлі анекдот айтқаны үшін кінәлі ме? Бәлкім, халықты Ауғанстандағы соғысқа қарсы болғаны үшін жауаптау керек шығар?! Халық ешкімнен де, ештеңеден де қорықпайды. Шындық үшін отқа түскен, өмірін оққа байлаған азамат аз емес. Ол қылышынан қан тамған Сталин заманында, отыз жетінші жылдың зобалаңында жа күштіден қаймықпаған, шындықты өтірікке жығып берген жоқ. Халықтың шындықтан асқан қадырлы несі бар?! Ұлы шындықсыз халық өмір сүре алмайды. Аяғанның кеудесінде осындай бір ащы айқай жатты. Бар дауысымен айқайлап тұрып айтқысы келді, кеудесіне толып қалған сол шындықты жарық дүниеге жарияласам деп құлшынды. Бірақ айқай кеудесінде тұншықты. Сол қорқыныштың кесірінен азаматтық бағдарымыздан адастық, азаматтық болмысымыздан айырылып қалған жоқ па екенбіз?! Қорқуға үйретті бізді. Сол қорқыныш баршамызды өзгені өтірік сыйлауға, шындықтан жалтарып қашуға, әруақытта жанымыздан қорқып, бұғып қалуға тәрбиеледі ғой. Бізді қорқыныш арқылы тәрбиеледі. Бәріміз, бәріміз қорқыныштың төліміз!
Қиянат атты қазанатқа мініп алған әділетсіздікті Шындықтың шоқпарымен ұрып жығуға болатынын біле тұра әрекеттендік пе? Жоқ, керісінше, әділетсіздікті әдіспен жеңуге тырыстық, қулықпен алуға құлшындық. Сөйтіп жүріп әділетсіздіктің жағына қалай шығып кеткенімізді білмей де қалды қара басып. Әділетсіздіктің вирусы баршамыздың жанымызда бар. Оның тірілуі де, қозуы да тез. Сол вирус бәріміздің бойымыздағы қарсылық иммунитетін жойған екен. Жойыпты біржола!.. Біз біржола жеңіліппіз!.. Біз шарапқа тойып алып, намыс, ар, ұят атты киелі ұғымдарды талақ тастап, кісі кейпі бар хайуанның құшағында екі істі күйде жатқан салдақы сияқтымыз. Бізге бәрібір екен ғой. Біз арзандап кетіппіз мүлде. Бәріміз... Мынау қоғамды емдеу керек алдымен. Оны Шындықпен ғана емдеуге болады... ” Қолын жастанып, шалқасынан түсіп жатқан Аяған орнынан атып тұрып, жылдам-жылдам адымдап, ерсілі-қарсылы жүре бастады. Оқыстан келген ойлар ұйқтап қалған ашу-ызасын түртпектеп жүріп оятып алды. Көңілі тоқ уақытта ол шабаланбай, шаптықпай сабырға салатын. Екі-үш айдан бергі сергелдең әбден титығына тигендіктен бе, кейінгі кезде аса шамшыл болып алған.
Тып-тыныш жатқан жерінен жұлып алған сан қилы ойдың тегеурінді құшағынан біразға дейін босанып шыға алмай жүйкесі үзілердей жіңішкеріп, кеудесіне сұрапыл дауыл кірді. Аяған кімге тиісерін білмей аласұрды. Мәселе шешетін орындарға “ момындар ” – айтқанды бас шұлғып тыңдап, қалт еткізбей орындайтындарды отырғызып қойған, ат-тасына нәлет! Оларға шындық жақпайды. Қарсы пікір айтқан адам олар үшін жау. Сондықтан да шындықты шырылдап қорғаған “ ақымақ ” қуғын көреді, басын арашалай алмай азапқа түседі. Ақылы бар үндемейді, оған шындықтың керегі жоқ, – деді Аяған ашулана дауыстап. Жаны қатты қиналған адамдай көзін шарт жұмып алып, қабағын тыржитып, екі жұдырығын түйіп, бөлменің қақ ортасында қимылсыз ұзақ тұрды. Бір кезде басын шайқап-шайқап алды да, терезеге тақап келіп, сыртқа көз салды. Терезе аулаға қарайды екен. Бір кварталды алып жатқан үлкен кеңсенің толып жатқан терезелерінің бірде біреуінде жылт еткен жарық жоқ. Бұл мекеме тәулік бойы дамылсыз жұмыс істейтіндей болып көрінуші еді. Ол үлкен жаңалық ашқандай тақырқап біраз тұрды, сонан соң аяғын санап басып, бөлменің қақ ортасына келді. Сталиннің тас түрмесінде көп жылдар отырып, жарық дүниеге шыққан талай адамды көрді.
Оңашада барлығы мемлекеттің ит терісін басына қаптайды және диагнозды дәл қояды. Сөйте тұра шетінен сужүрек. Сәл қабақ шытып, доқ көрсетсең бейшараларда зәре қалмайды, иманы ұшып, безек қағады. Сол шіркіндер әмісе үрейдің құшағында жүрсе де үндемей қалмайды. Халық та осылар сияқты. Әкімдердің айтқанында бас шұлғып, олардың аузынан шыққанды құлдыраңдап жүгіріп жүріп тындырып үйренген, тек орындаушы болып келген халық шындықсыз өмір сүруге болмасын қашан түсінер екен? Мынау баяны жоқ дүниеде шындықтан қымбат не бар екен?! Шындық – халықтың өмірі емес пе?! Аяғанның ойын ішке кіркен адам бөліп жіберді. Аласа бойлы, төртбақ келген, жалбыр қас жігітті ол бірден таныды. Алғашқы әлетте құтқарушысы келгендей қуанып қалған. Қуанышы су тиген шырақтай тез сөнді. Аяғанға көз қиығын тастап, жымиып күлді. Біз сізге сәлем беруге келдік. Кінәсіз адамды қамап ұстасын деген заң және жоқ. Менің үйге қайтуым керек. Жалғыз орындыққа жайғасып отырып алды. Мемлекеттің жұмысы дегенге бала-шағаны ұмытамыз. Сен жеті түнде кінәсіз адамның жүйкесін жұқартып, уақытыңды бекер өлтіргенше үйіңде, бала-шағаңның жанында отырсаң мемлекетке көбірек пайда келтірер едің.
Ал сен керісінше, мемлекетке тек қана зиян тигізіп жүрсің. Мақсұт шалқайыңқырап отырып, Аяғанға зілдене қарады. Қабағы түксиіп, ұзарып өскен қою қасы көзін жапты, ашуланғанда көзі кішірейіп, қатты тістенгендіктен бе шықшытының бұлшық еті бұлтиып шығып кетеді екен. Бекерден бекер жәбір көріп, тиісерге қара таппай жүрген Аяған Мақсұттың ашулана бастағанын байқап, одан сайын үдеді. Қоғамның капиталымын, – деді сәл ғана езу тартып. Бұл мың тоғыз жүз сексен екінші жыл... – Жә, даурықпа! Менің сұрақтарыма жауап бересің. Мен алдымен бала-шағамның жағдайын білуім керек, – деп қырсықты Аяған. Мақсұттың қақпайлап қайда алып барарын іші сезеді. Қанша жерден ағынан жарылып, шынын айтқанмен қағазға сөзінің басқаша болып түсерін біледі. Мақсұттың өзіне деген пиғылының қандай екенін баяғыда-ақ біліп болған. Қолынен келсе Аяғанның түзелуге бет алған шаруасын қисайта салудан тайынбайды ол. Мақсұттың мінезін жақсы білетін Аяған оны шамдандыру үшін әдейі шамына тие сөйледі. Іле-шала қолын тартып алып, қалтасына салды. Бірақ Мақсұт селт етпеді, шалқайыңқырап отырып темекі тұтатты. Бөлме менікі. Ойнап қал, – деді Мақсұт мырс-мырс күліп. Менің үйге қайтуым керек.
Күніне екі-үш рет кездесіп тұрамыз. Оны менсінбей тулағанмен қолынан ештеңе келмесін, Мақсұтта күш барын, өзінің басыбайлылығын, тәуелділігін іштей мойындады. Қисық сөйлеп, қыңыр тартқанмен пайда таппасын, Мақсұттың айтқанына көнуден басқа амалының қалмағанын түсінді. Мақсұт оны мазақтағандай мырс-мырс күлді. Қазақ хандары туралы да біраз мағлұматтарың бар сияқты ғой. Аяған әдепкідегідей сасып, өзін-өзі қорғап, абыржыған жоқ. Кеудесін алай-түлей етіп, сыртқа лықсыған сұрапыл ашуды әрең тежеп, езу тартты. Бізге қазақ халқының тарихы керегі жоқ. Өйткені біз құлмыз ” дейсің. Сонда кімнің құлысың? Ұлы орыс халқының гегемондық роліне қарсы екеніңді жасырмай айту арқылы да тарихта қалуға болады. Мақсұттың жүзі шімірікпеді, оны табалағандай тағы да мырс-мырс күлді. Аяған мысқылдай күліп, табалап, мерейі үстем болып отырған Мақсұтқа қарағысы келмей, басын тұқыртты. Ата-бабаларымыздың тарихын мүлде білмейміз ғой ” деп студенттерді дүрліктірген осы Мақсұт болатын. Жөн-жосық білмейтін ауыл балалары үшін мұндай сөз айту ерлікпен пара-пар еді. Студенттердің арасында беделі өсіп, деканаттың көзіне түскен Мақсұттың тасы өрге домалады. Курстың старостасы болды, келесі жылы факультеттің комсомол ұйымының хатшылығына өсті.
Оның шын бейнесі сол кезде, қолы мансапқа ілінгенде көрінді. Араларына осы кезде сызат түскен. Кейін бір кафедрада қызмет істеген жылдары сол сызат үлкейіп, біржола кетісіп тынған. Мансаптың жетегінде жүріп шала білім алған Мақсұт ғылымда да сол тәсілмен дегеніме жетемін деп ойлаған, пенделік эгоизмнің құлақ кесті құлына айналған жігіт әбес қылықтарымен сүйкімін кетіріп алған. Ғылымның тайғанақ жолымен алысқа бара алмасын біліп, Мемлекеттік қауіпсіздік комитетіне ауысып тынған. Айтпақшы, Сыздық төре туралы қолжазбаңмен танысып шықтым. Ол өзі неординарный адам болыпты ғой. Қанша орыстың обалына қалды екен? Санадың ба? Біз де оқығанбыз. Біл-мей-сің!.. Сен мектеп мұғалімінің Алтын орданың тарихын білмейтін балаға кешіріммен қарап, Рим империясы немесе Киев Русінің шатасса оның жер-жебіріне жететінін білемісің? Білмейсің! Мыңдаған жылдық тарихы бар үлкен елдің, Ұлы халықтың тарих оқулығының пышақтың қырындай ғана жұп-жұқа кітап екенін білесің бе? Неге? Себебі – бізде тарих жоқ. Біз көктен түсе салғанбыз. Бізде мәдениет болмаған, өнер деген түсімізге кірмеген. Қазақ қала салмаған, егін екпеген. Өмір бойы қой баққан. Сен бұдан басқа не білесің? Білсең де білмеген боласың.
Себебі – саған қара басыңның амандығынан басқа ештеңенің керегі жоқ. Сен қорқыныштың құлысың. Сен құлсың! Орындаушы құлға мәдениеттің, өнердің, құдай-ау, тіпті халықтың керегі бар ма!? Аяғанның айтқан сөздері Мақсұт шамына тиді, қабағы қарс түйіліп, қою қасы екі көзін жауып қалды. Қатты тістеніп алғандықтан ба, шықшытының бұлшық еті бұлтиып шығып кетіпті. Кеңес үкіметіне қарсы сөздер тапсаң жазып ал да, жазаңды бере бер. Мен көндім, – деді Аяған ақырын ғана күрсініп. Мейлі, көріп алдым. Бірақ есіңде болсын, менің өмірім бала-шағама, өзіме ғана емес, Отаныма, туған халқыма керек. Мені де іздейтіндер бар Соңғы сөзді айтқанда Аяғанның көңілі босап, дауысына діріл араласты. Жоқтаушыларының бары рас, бірақ олардың қолынан не келсін. Анда барып, мұнда барып есік тоздырар, жылап-сықтар, ақыры түңіліп, бір құдайға тапсырып қояр. Қартайған әке мен шешеде, шықпа жаным шықпалап сүйретіліп әрең жүрген Әсемде жолындағыны таптап, жаншып кете беретін алып машинаны тоқтататын күш қайда?! Ол машинаны аузын айға білеген небір мықтылар да тоқтата алмаған. Тоқтатамын деп алып машинаның доңғалағының астында қалған.
Сеніп жүрген студенттерінің дауысы адамдарың тағдырын шешетін, құдіреті күштілердің құлағына жетер ме екен? Жеткенмен кішкентай адамдардың жан айқайына құлақ салып, көңіл аударар кім бар? Сондай адамдар шынында да бар болса жылдар бойы шырылдап шындық іздеген Алдияр Ақпанұлына неге ара түспеді? Туған халқы үшін қабырғасын сөгіп берер асыл адамды қара басының қамы үшін ғана өмір сүріп, жалғанды жалпағынан басып жүрген қиянатшыл топ жабылып талап жатқанда қайда қалды солар? Оларға бәрібір. Үлкен орында отырған үлкен билігі бар адамдарға Алдияр Ақпанұлы сияқты алып тұлғалардың керегі жоқ. Алыптардың көлеңкесі түседі. Сондықтан оларға Алдиярлар емес, аузынан шыққанды қалт еткізбей тындыратын орындаушы құлдар бағалы. Аяғанның есіне Алдияр қарттың “ мен шындықты өмір бойы іздедім, бірақ таппадым ” дегені түсті. Жігіттің жамауы көп жадау көңілі одан сайын құлазыды. Сөзіңе қарағанда, бәріміз қараумыз да, бір сен ғана тазасың. Сен баяғыда-ақ осылай дейтінсің. Барлығымыз сауатсыз, қабілетсіз, білімсіз едік, ал сен өзіңді ерекше адам санайтынсың, – деді Мақсұт аяқ астынан қалтырай бастаған қолын қалтасына салып жатып. Аяған оның қатты ашуланып тұрғанын білді. Оның ескіні ұмытпағанын ешқашан ұмытпайтынын Аяған айтқызбай-ақ білді.
Мақсұттың кандидаттық еңбегіне ең бірінші болып қарсы шыққан Алдияр Ақпанұлы еді. Аяған да шалдың жағында болатын. Ғылыми кеңесте Алдияр бастап, бұл қостап Мақсұттың еңбегін жоққа шығарды. Жақия шырылдап қорғағанмен оны қолдаушылардың саны аз болды. Сағатына қарады, түннің бір уағы болыпты. Боталары есіне түсіп, көңіліне қара шапты. Олар әлденеге ұрынып қалғандай жаны дызығып, берекесі кетті. Төтен келген бөтен ой оны әлдеқайда, көрдей қараңғы бір қиырға сүйреп алып кетіп бара жатқан сияқты. Аяғанда қарсыласар қауқар қалмағандай. Екі көзі қабағы түксиіп, өзіне ызалана қарап, мелшиіп тұрған Мақсұтта. Аяған селк етіп, бойын жиып алды. Үйге барып, бала-шағамның жағдайын біліп келейін. Сағат алтыда осында боламын. Әйелім ауру еді. Мақсұт асықпай темекі тұтатты. Темекіні асықпай сорып, көк түтінді жыларман болып тұрған Аяғанның бетіне үрледі. Мақсұттың өзіне жасаған қысастығына қатты қорланған жігіттің өңі сұрланып, танауы қусырылды. Дауысы қарлығып қалыпты. Сенде жүрек жоқ. Сенде кішкентай кісілік жоқ. Баяғыда осындай тексіз ең. Ол темекісін құмыға сорып, аядай бөлменің ішін көк түтінге толтырады. Бір басып тоқтап, екі басып тоқтап, Аяғанға жақындады.
Шықшыты бұлт-бұлт етеді. Адам емессің, – деді Аяған, ашуға тұншығып, жүзі нарттай болып қызарып кетті. Тағы да айтар сөзі көп еді, кенет қарсы алдында тұрған Мақсұт шұғыл қимыл жасады, Аяған қорғанып үлгермеді, асқазанына жұдырық тиіп, бүк түсіп отырып қалды. Ауа жетпей қиналды, көзінен мөлт-мөлт жас шықты. Мақсұт мына ісіне разы болғандай езу тартып, екі бүктеліп отырған жігітті иығынан теуіп құлатты да, шығып жүре берді. Оның орнын сипап қалды, досы бүгін елден бұрын тұрып, институтқа кетіп қалыпты. Оны институттан табарына сенімі болмай Хадишаны іздеп келген. Кішкентай балаларды бағып-қағу ер адамға аса қиын екен. Ұйқысы ұйқы болмады. Бибі түн жарымда оянып алып, шешесін іздеп, қоймай жылады. Әлдилеп жүріп әрең ұйықтатты. Күнде осылай бола берсе не тамтығы қалады. Әсемнің ауруханада қанша жатары бір құдайға ғана аян. Аяғанды қашан босатарын ешкім білмейді. Үш әріптің қолына түскен адамның оңайшылықпен босана алмасын іші сезеді. Өмірден көп қиыншылық көрген, жетім болып өскен қыздың үш баланы шешелерінен кем әлпештемесіне ол сенді. Бала дегенде Хадишаның емешегі езіліп тұратынын талай рет байқаған.
Болған жағдайды естіп, Хадишаның көңілі сөгіліп, әбден әбігерленді, балаларға аяушылық білдіріп, көзіне жас іркілді. Жұмыста жүргенде жөнсіз қылжақтап, маза бермейтін әулекі жігіттердің мысын басып тастайтын қайсар қыздың мына қылығына Асылханның іші жылып қалды. Есіне анасы түсіп, жүрегі әлсіз ғана шым етті. Үйге бар, – деді кілтті қызға ұстатып. Асылхан аурухананың адресі мен Әсемнің аты-жөні жазылған бір жапырақ қағазды қыздың қолына ұстатты. Екі көзі жаутаңдап, Асылханға жалбарына қарады. Хадиша деген Алмастың үйіндегі келініңіз боламын де. Қызарақтаған Хадиша жымыңдап күліп тұрған Асылханды иығынан түйіп-түйіп жіберді. Кетші ары тегі!.. Бізден бөлініп суретке түсесіздер, – деп Асылхан әзіл-шыны аралас біраз әңгіменің басын қайырып тастады. Қыз енді шын қызарды, сасқанынан сықылықтап күле бастады. Сонан соң телевизордан бәрін көріп отырамын. Алмас екеулеріңнің маршруттарыңды беріп қойғанмын. Біз ресторанға барған жоқпыз, – деп Хадиша сықылықтай күлді. Даже Алмас Байсанов деген біреумен август айының жиырма жетісі күні Көктөбеге барғандарың да біздің кітапта жазулы тұр, қарындас, – деп жымыңдады жігіт. Хадишаның екі беті қалақай шаққандай әпсәтте қызарып шыға келді, лекілдеп еркін төгілген күлкісі кілт тиылып, аяқ астынан абыржыды.
Жалт бұрылып, жүгіре басып, бөлмеден шығып кетті. Асылхан аң-таң. Жаңағы сөзді айтқанда ойында ештеңе жоқ еді. Тамыз айының жиырма жетісі күні Хадишаны “ Ауыл ” ресторанына алып барғанын, сонан кейін екеуі Көктөбенің биігіне шыққанын, бақты аралап қыдырғанын Алмас айтқан. Қыздың жүзінің әпсәтте нарттай болып қызарып шыға келгеніне қарағанда, екеуінің арасында айтылмайтын, үшінші адам білуге тиіс емес оқиғаның болғанын Асылханның іші сезді. Ойланбай айтқан сөзіне қысылып, “ Хадишаны ренжітіп алдым-ау ” деп қынжылды. Екі беті дуылдаған Хадиша ұзын дәлізбен жүгірген бойы жуынатын бөлмеге келіп кірді. Жүрегі лүпілдеп, ішіне шоқ түсіп кеткендей күйіп-жанды. Сұп-сумен бетін жуды, бірақ дуылдағаны басылмады. Екі ұдай күйге түсіп, жыларын да, күлерін де білмей әбігерленген қыз іштей Алмасқа ренжіді. Оның соңғы уақытта әр нәрсені сылтауратып, кездесуден қашып жүргенін есіне алып, көзіне жас үйірілді. Көңілі күдікке күпті бола тұра Алмасты жамандыққа қимады. Хадиша киініп алып, Әсем жатқан ауруханаға тартты. Жолай айран, қаймақ, тәтті тоқаш іздеп, біраз айналған. Сағат он бірден аса Кеңес көшесіндегі жедел жәрдем ауруханасына келіп, әкелген заттарын беріп жіберген.
Көп ұзамай жүгіре басып медбике қыз жетті. Қыз бас изеді. Хадиша шошып кетті. Медбикенің түріне қарап, Әсемнің жағдайының өте нашар екенін түсініп, көңіліне үрей кірді. Кешелі бері қарасын көрсеткен жоқ. Ал әйелі өлім аузында жатыр, – деп медбике көзіне жас алды. Хадишаның көзіне де жас іркіліп, екеуі біраз уақыт үнсіз қалды. Әлденнен кейін медбике дауысы дірілдеп, сөзін жалғады. Мен ештеңе білмеймін. Медбике Хадишаға алара қарап, ызалана сөйледі. Адамның бес тиындық құны болмады. Балалары бар шығар, – деп медбике көз жасын сығып-сығып алды. Хадиша оған таң қала қарады, әдетте адам өлімін көп көретін медбике атаулыны аса қатал, тіпті кейде қатыгездеу болады деп түсінетін. Әртүрлі аурулардың арасында көп жүргендіктен қиналған адамдардың жалынышты үніне олардың еті үйреніп кететін шығар деп ойлайтын. Анау бір жылы аурухана жатқанда осының шындығына көзі жетті. Түні бойы бебеулеп, қу жанын қайда қоярға білмей жанталасқан ауру әйелдің жалынышты үні медбикелердің құлағына шалынбады ма, бірде біреуі жоламай қойған. Шыдай алмай жүгіріп барған Хадиша медбикеден сөз естіген. Одан басқа да аурулар аз емес.
Мен оған не істеймін? – деген қасы-көзін әлеміштеп бояп алған келіншек. Езуіне сүйкімсіз күлкі ілініпті. Мынау мүлде басқа, екі қолы дірілдеп, жылап тұр. Егіліп тұр бейшара. Мына хабардан кейін Хадишаның зәресі ұшып, тілі байланды. Ауа жетпегендей тынысы тарылып, басы айналды. Көзін жұмып, екі алақанымен бетін жауып, біраз уақыт үнсіз қалды. Ес жиып, өзіне өзі келген соң медсестрамен қоштасып, сыртқа шықты. Жүгіре басып аялдамаға келді. Әне-міне дегенше Әсем о дүниеге аттанып кететіндей көңілі алай-дүлей, тұла бойын сұрапыл қорқыныш билеп алған. Тезірек Алмасты тауып, естіген-білгенін жеткізуге асықты. Ол Әсемді аман алып қалудың жолын табатындай болып көрінді. Қыздың жүз түрлі ұлт тұратын мынау үлкен қалада Алмастан басқа жақыны, жанашыры болған емес, қысылғанда қымсынбай барып ақыл сұрайды, ұсақ-түйек мәселенің өзін онымен келіспей шешпейтін әдет тапқан. Алмас лекцияда екен. Үзіліс болғанша Хадиша тықыршып, дәлізге сыймай кетті. Адам асыққанда уақыт өтпейді екен, ол күнді бақанмен итергендей болды.
Әсем осы екі арада жүріп кетсе оның обал-сауабын арқалайтындай жаны қысылып, шыдамсызданып барып, екі-үш рет есік ашып, Алмастың көзіне көрінген мен ол шыға қоймады. Қайта жақтырмаған рай танытып, қабақ шытты. Өз ылығының әбес болғанын түсініп, іштей қысылған қыз Алмастың қабақ шытқанын жақтырмаса да оны кінәламады. Хан сәскенің кезінде оңаша жолыққан Алмасқа болған жағдайды асығып-аптығып айтып шықты. Әсемнің өлім аузында жатқанын ести тұра Алмастың беті бүлк етпеді, әлдекім аңдып жүргендей әлсін-әлсін жан-жағына қарағыштап, берекесі кетті. Жігіт қиналғандай қабақ шытты. Біз айтсақ та айтпасақ та олар адам өмірі үшін күресуге міндетті емес пе. Оның үстіне... Алмас тілін тістей қойды. Аяғанның басына қара бұлт үйірілгенін, онымен байланысы бар адамдардың ізіне аңдушы түскенін айтқысы келген. Хадишаның өзін дұрыс түсінбесін сезген жігіт әңгімесін шорт үзді. Аяғанның соңына Мемлекеттік қауіпсіздік комитетінің адамдары түсіп жүргенін Жақиядан естігенмен оны бүгін-ертең ұстап кетеді деп ойламаған Алмастың иманы ұшты. Тіпті Жақияның сөзін алғашқы әлетте сенер-сенбесін білмей олқы-толқы күй кешкен. Хадишаның жайсыз хабары төбесінен жай түскендей әсер еткен, жігіт бір сәт есеңгіреп қалды. Алмастың үрейленетіндей реті бар еді.
Мемлекеттік қауіпсіздік комитеті туралы ол әртүрлі қорқынышты әңгімелер естіп өсті. Әкесі мың тоғыз жүз қырық алтыншы жылы ұсталып, Сталиннің тас түрмесінде тоғыз жыл отырған. Ол кісінің көзіне жас алып отырып айтатын әңгімелерін жайбарақат тыңдау тіпті мүмкін емес еді. Оның түрмеде көрген қорлық, қиянаттары туралы әңгімені естіп, анасы егіліп жылайтын, оған балалары қосылатын. Әкенің әңгімелері арқылы үш әріптен тұратын жұмбақ мекеме мен сол жерде қызмет атқаратын адамдарға байланысты Алмасқа өзіндік көзқарас қалыптасқан. Олар соңына түскен адамның алысқа ұзамай омақаса құлайтынын, содан қайтып оңала алмайтынын іші сезетін. Қосақ арасында мен сияқты шабақтар да кетеді ” деп күлетін әкесі. Демек мемлекетке қауіпті адамдарға ешқашан кешірім болмайды. Ондайлармен байланысы бар, аралас-құралас жүретін шабақтар қосақ арасында кетеді екен. Осыны ойлап, Алмастың қорқынышы күшейе түсті. Аяғанды кеше алып кетсе, көп уақыт өтпей басқаларды да бір-бірлеп жауапқа шақыра бастайтындығына оның күмәні қалмады. Орталық партия ұйымына хат жазған студенттердің көпшілігінің Аяғанмен тығыз байланысы жоқ, демек олардың құтылуы оңай. Таяқ айналып келгенде осының басына тиеді екен. Хатты жазған, студенттерді ұйымдастырған кім?
Хатқа қол қойған курстастары жаны қысылғанда тайқып шығып, болған жағдайды баяндап бермес деймісің. Үш әріптің қолына түскеннен кейін ойдан құрастырылған өтіріктерді, жалған бопсаларды, жаланы мойындауға тура келер. Мойындамасына көнбес. Әкесінің тоғыз жыл отырып келгенін тілге тиек етер. Ол кісінің не үшін отырғанында, қосақ арасында кеткенінде шаруалары бола қоймас. Ұлы Отан соғысының алғашқы күнінен бастап, ең соңғы сәтіне дейін оқ пен оттың ішінде жүрген, бірнеше рет жараланған, әлденеше орден алған адамның еңбегі мүлде ескерілмеген. Барлық еңбегін қара сиямен бір-ақ сызып, кеудесіндегі орден-медальдарын сыпырып алып, тоғыз жылға соттап жіберген. Қолына түссең құтылуың қиын болады ”. Қорқыныштың құшағынан шыға алмай аласұрған Алмас өзін қадала қарап қалған Хадишаға жалт бұрылып, жымиып күлген болды. Балалары далада қалды-ау. Кішкентай қызы түнімен жылапты бейшара. Бүгін олардың жанында мен боламын, – деп жігітке көз қиығын тастап, наздана жымиды. Алмас оның түпкі ойын түсінді. Айтылмай қалған әңгімесі бардай қыз оның костюмінің жеңінен ұстап, жібермей тұр. Көмейдегі көмескіні білгіш сұңғыла жігіт оның қандай әңгіме айтпаққа оқталғанын сезіп, алдын орады. Алмас жалт бұрылып, жүгіре жөнелді.
Хадишаға ол қашып бара жатқандай болып көрінді. Жігіттің соңынан ұмтыла түсіп: – Алмас, қашан келесің? – деп дауыстады. Жігіт оның дауысын естімеді ме, қайырылмай кетті. Қыздың көңілін көлеңке жайлады. Алмасқа келерде істейтін шаруасы, айтатын сөзі тым көп сияқты еді, енді міне, қайда бағдар түзерін білмей тосылып тұр. Жүрер жолы тұйықталып қалған сияқты. Дүние өртеніп бара жатқандай екі өкпесін қолына алып, жүгіріп кетіп еді, Алмас аспай-саспай барлық мәселені шешті. Шынында да дәрігерге барғанда не бітіреді? Айт, айтпа кеңес дәрігері кеңес адамының өмірі үшін күресуге міндетті. Уақыты мол болғандықтан Ленин көшесіне қарай аяңдады, автобусқа отырып, Аяғанның үйіне бармақ. Кешке дейін қолы бос, үйдің ішін тазалайды, жолай дүкенге соғып, керек-жарағын ала кетеді. Асықпай отырып тамақ жасайды. Алмастың келетінін ойлап, Хадишаның жүрегі лүпілдеп келіп, алқымына тығылды. Жүрісі ширап, аяғын жебей басты. Оны көріп, Хадишаның беті дуылдады, бас көтеріп қарауға батылы бармай жанарымен жер шұқып, жымыңдап күле береді. Әйел адамды көрген Бибі: – Мама! Мама! Екі-үш адым қалғанда оның бөтен екенін біліп, кілт тоқтады.
Екі көзі Хадишада, аң-таң қалып, состиып тұр. Бибі аузын бұртитып, бір басып, екі басып оған жақындай түсті. Кішкентай қыз жатырқамады. Мақұл ма? Оның оп-оңай келісе салғанына риза болды ма, Хадиша шөпілдетіп әр-әр жерінен сүйді. Мақұл ма? Бұл жолы қыз томсарып, төмен қарады. Мамаң солай деді. Мақұл ма? Хадиша оның бетінен шолп-шолп сүйді. Елжас қарындасының жауабына сүйсініп, жылы жымиды. Асылхан күліп жіберді. Хадиша өзіне жасқана қарап, томсарып үндемей тұрған екі баланы құшақтап беттерінен сүйіп, қалталарына кәмпит салып берді. Мамаларың ауруханадан шығып келгенше мен сендерге тамақ жасап беріп тұрамын, – деді Хадиша үшеуінің басынан кезек-кезек сипап. Сендерге көп-көп базарлық әкеледі. Аналарының ауруханада жатқанын, әкелерінің Москваға кеткенін жаңа естіген балалар аң-таң қалып, Хадишаның аузына қарап тұр. Екі кішкентайдың қаперінде ештеңе жоқ, бір-біріне конфеттерін көрсетіп, мәз болып жымың-жымың күледі. Елжас бір сыр аңғарды ма, екі көзі жыпылықтап, кемсеңдей бастады. Мына жағдайдың аяғының қайда барып тірелерін сезіп, Хадиша әңгіменің бетін басқа бағытқа бұрып жіберді. Кәне, Елжас, киімдеріңді ауыстыр.
Жүр, Бибіш, қолыңды жуып келейік, – деп кішкентай қызды жетектей жөнелді. Елжас пен Олжас киімдерін ауыстырмақ болып, түпкі бөлмеге кірді. Ол хабарсыз жатыр-ау, сірә, – деді Асылхан кішкентай қызды жетектеп келе жатқан Хадишаға тура қарауға тайсақтап. Қыз үндемеді, шындықты айтуға батылы бармай жымыңдап: – Мен тамақ дайындап қойып ем, – деп теріс айнала берді. Жігіт шығып кеткен соң барлығы дастарханға отырды, Хадиша балалардың асты-үстіне түсіп, бәйек болып жүр. Әйел адамның мейірімін жүрегімен сезінгендіктен бе Бибі өте көңілді. Жанында отырған Олжастың тамағын қытықтап, сықылықтап күледі. Кішкентай қыз томсарып үндемей қалды. Қабағы тұнжырап, оны жақтырмағандай көзінің астымен қарады. Хадишаның ұсынысын қабылдамаған екі ұлдың қабағы түсіп, дәм сызбай сазарып отырып алды. Айтарын айтып алып, балалардың алдында қалай ақталарын білмей Хадишаның маңдайынан тер шығып кетті. Сен тәтесің, – деді бір уақытта Бибі. Хадиша оны құшағына қысып, бетінен сүйді. Сен менің сіңілімсің. Елжас пен Олжас інілерім, – деді тұйықтан шығар жолдың табығанына қуанған Хадиша күліп. Осыдан кейін балалардың қабағы ашылып, дауыстары ашық-жарқын шыға бастады.
Балаларды тамақтандырып, дастарханды жинағаннан кейін, қайта-қайта далаға шыққыштап, Хадишаның тағаты таусылды. Көңілін күдік кеулеп, төзімі түгесілген қыз ауладан шығып, қараңғы көшенің түкпіріне телмірді. Бұл бұрыннан бар әдеті, Алмаспен кездесетін күні дегбірі қашып, уақытын өткізе алмай аласұрып кетеді. Қашан болсын Алмас келмей қалатындай көңіліне күдік шауып, ойы сан-саққа жүгіреді, басын уайым қаңғыртады. Қашан ол келгенше қу көңіл орнына түспейді. Бүгін де сондай күдік көңілін жаулап алып, тықыршып берекесі қашты. Оның қабағындағы кірбіңді Елжас байқады. Ой түкпірін ақтарып, бей-жай болып отырған Хадишаға кедергі жасағысы келмеді ме, балалар түпкі бөлмеге кіріп кеткен. Ол екеуінің немен айналысып жатқанын кім білсін, анда-санда кішісінің өкпелі дауысы естіліп қалады. Бибі демнің арасында бауыр басып алған, Хадишадан бір қарыс қалмай, етегінен айырылмай жүр. Далаға шығарда ғана екі баланың жанына қалдырады. Быт-шытыңды шығаям! Сонан соң қуыршағының арқасынан ұрып-ұрып алып, жұбата бастайды. Көп жыласаң шашың түсіп қалады. Тақа таз боласың. Таз, таз, тақа таз!.. Хадиша шыдай алмай күліп жіберді.
Өзімен өзі алданып отырған Бибі “ бұл неге күлді ” дегендей шалқайып оның бетіне қарады, сонан соң өз шаруасына кірісті. Хадиша күлкісін кілт тиып жан-жақтан анталап келіп, бас салған ашқарақ ойлардың жетегіне ілесіп кетті... Анасы қайтыс болғанда Хадиша небәрі тоғыз-ақ жаста еді. Одан бері он бір жыл уақыт өтіпті. Анасы қараған көздің жауын алардай көркі бар келіншек еді. Ол кісіге аяқ астынан жаман дерт жабысты да, ес жиюға мұрша бермей алып ұрды. Айлап ауруханада жатқанмен дертінен айықпаған соң, бақсы-балгерлерді төңіректеген. Ауру бір айналдырса алмай тынбайды екен. Бас-аяғы бірер айдың ішінде бұлғаңдап жүрген ақ сазандай бұла келіншек аруақтай арып, адам танымастай өзгерген. Жарқылдап күліп, жарқырап жүретін келіншек сағатының таяп қалғанын сезе тұра сарыуайымға салынып, салбөксе болып жатып алмай қыбырлап үй тіршілігін істейтін, таңертең тұрып шай қоятын, сонан соң өлердей мас болып келіп, қорылдап ұйықтап жатқан күйеуін және балаларын оятатын. Балалардың кішісі Хадиша анасының қабағындағы кірбіңді көріп, оның көңілін аулауға тырысатын. Ананың жалғыз қызға деген ілтипаты да бөлекше еді. Ажал арсыздың ізін аңдып жүргенін сезді ме, кішкентай қызын бауырына басып жатып, егіліп жылайтын.
Хадишаның кішкентай жүрегі бір сұмдықтың жақындап қалғанын сезіп, анасының мойнынан қапсыра құшақтап алып, бетінен, тамағынан шөп-шөп сүйетін. Ана мен қыз түннің бір уағында талықсып барып ұйқыға кететін. Таңертең барлығы үн-түнсіз отырып шай ішетін. Құдайдың құтты күні ұрттамай келмейтін әкесінің таңертең бір кесе шайды тыжырынып, лоқсып отырып әрең ішетіні есінде. Айсараның тұнжырап, қабағының ашылмай отыратынына ызаланып: – Мен жетіскенімнен ішіп жүрген жоқпын, – дейтін айқайлап. Басқа жер табылмай қалғандай дәл іргемізге алып келіп, гүрс-гүрс бомба жарып жатыр, әкеңнің!.. Дүниенің бәрі радиация!.. Баяғыда айттым саған. Іш дедім. Түсінбедің. Міне, ақыр аяғы радиацияның жемтігі болдың, байғұс. Өзің кінәлісің... Айсара бейшара ләм демейді, балалар көрмесін дей ме, теріс қарап отырып, көз жасын сығып-сығып алатын. Дауыс шығарып жылайтындай қауқары да қалмап еді. Аузына келгенді айтып, аһлеп-уһлеп жұмысына кетіп бара жатқан әкесін жек көріп, анасын құшақтап, Хадиша егілетін. Өзіне тете бауыры Сәлім де бірнәрсе сезе ме, анасын құшақтап, сәл нәрсеге ренжіп, жылап бая-шая болушы еді. Ағасының мінезі қызық еді ғой.
Ештеңеге мән бермейтін, анасының айықпас дертке шалдыққанын мүлде білмейтіндей, әкесінің күн құрғатпай ішіп келіп, аузына келген сөзді айтып, айқайлайтынын естімейтіндей ертеден кешке дейін меңірейіп, үн-түнсіз отыратын. Тамақ бермесе аштан-аш жүре беретін. Тірі пендемен тіс жарып сөйлеспейтін, адам болып күліп, иә, ашуланғанын көрмепті оның. Ата-анасына да, іні мен қарындасына да суық еді ол. Ертеңгі шайын ішкен соң үн-түнсіз әлдеқайда кетіп қалатын. Аурудан әлсіреген, саудырап қу сүйегі қалған Айсараның жанында шоқиып-шоқиып екі бала отыратын. Екі ботасын құшақтап алып, ана байғұс іштей егілетін. Біразден кейін дәрмені қашқан әлсіз әйел жем жетпей қиналатын. Ол әне-міне дегенше жүріп кетердей кішкентай Хадишаның шыбын жаны шырқырап, тұншығып көкпеңбек болып жатқан анасына қалай көмектесерін білмей аласұратын. Адамның жаны оңайлықпен шыға қоймайды екен. Жаны шырқыраған қаршадай қыз шырылдап келіп, демігіп жатқан анасын құшақтап, ботадай боздап қоя беретін. Есі шығып кеткен Сәлім бақырып жылап келіп анасын бас салатын. Хабар уақтылы жеткенмен Айсараның ауруын білетін дәрігерлер асыға қоймайтын. Екі күннің бірінде осы жағдай қайталанып, екі баланың жүрегі мықтап шайлыққан. Айсара – ана ұзаққа шыдамады.
Әлі есінде, мамыр айының он бесінде қыстай төсек тартып жатқан анасы басын көтерген. Бір кесе сүтті қиналып отырып әрең ішкен, сонан соң Хадишаның көмегімен киімін ауыстырған. Күн көкжиектен арқан бойы көтерілген кезде екі баласына: – Мені есік алдына алып шығыңдар, – деп өтінген. Хадиша есіктің алдына киіз, көрпе алып шығып, анасына орын дайындаған. Сәлім мен Хадишаға сүйеніп, сыртқа шығып, өзіне дайындаған орынға жетіп қисайған Айсара тұп-тұнық көгілдір аспанға қарап, үн-түнсіз ұзақ жатты. Оның күл түстеніп кеткен өңіне шыр кіргендей болып көрінген Хадишаға. Үн-түнсіз жатқан анасының шидей жіңішкерген саусақтарын мипаздай сипап отырып “ мамамның өмір жасын ұзарта гөр ” деп құдайына құлшылық етіп, іштей жалбарынған. Хан сәскенің кезіде анасы қызының көмегімен басын көтеріп, екі қолымен жер тіреп отырған. Әкесі әне-міне кетеді деп оны-мұнысын дайындап, қам жасап жүргенде байғұс Айсараның басын көтеруі Хадишаның өшуге айналған үмітін қайта тұтатқандай болып еді. Құдай біздің дауысымызды естімеді дейсің бе. Ол бізге көмектеседі, – деп жүрегі жарылардай қуанған қызын Айсара құшағына қысып, үнсіз егілген. Менің көрмеген қызығымды, жақсылығымды сен көр... Сүрмеген өмірімді сен сүр.
Сені менің әруағым желеп-жебеп жүрсін... Тәңірім, боталарымды өзіңе тапсырдым... – Мама, мама! Сол сәтте дүниені дүр сілкіндіріп, құлақты жарардай сұрапыл үн естілген. Аспан шайқалған. Жылап отырған Хадиша үрейленіп, анасының жүзіне қараған. Қаршадай қыз оның өшуге айналған қос жанарындағы сұрапыл ашуды көрді. Езуіндегі күлкіні көрді... Айсара осыдан он бір жыл бұрын тоғыз жасар қызының құшағында отырып жарық дүниені тәрік етті. Отыз бес жыл жасаған келіншек қысқа өмірінде осы дүниеден не қызық, қандай рахат көрді? Хадишаның әлі есінде, анасы қайтпас сапарға аттанған күні әкесі үйіне тәлтіректеп, мас болып келген. Еңіреп жылап, алдынан шыққан Сәлім мен Хадишаға тілі күрмеліп бірнәрсе деген. Оның не айтқанын екеуі де түсінбеген. Ол әлдеқашан өлген... К-а-а-п-у-т... Құлап қала жаздап әрең тұрған әкені көршілер қолтықтап алып кеткен болатын. Айсараның тәнін жер қойнына тапсырған сәтте де көзінен бір тамшы жас шықпады. Шырылдап Сәлім екеуі ғана жылаған. Үлкен бауыры анасы өлмегендей мойнын ішіне алып, аузын бұртитып үн-түнсіз біраз тұрды да, беті ауған жаққа кетіп қалған. Сол бауырының Сәлім екеуіне деген туыстық сезімі оянбай-ақ кетті.
Анасының қазасынан кейін, он бес жасында асылып өлді. Үлкен ұлының өлі денесін құшақтап отырып маскүнем әке еңіреп жылаған. Бәріміз радиациядан өлеміз, – деп еңіреген Жақайдың сөзін естіп, жиналған жұрттың жаны түршіккен. Оның сөзі қоспасы жоқ ақиқат еді. Бұл өңірде, Абралы топырағында радиацияның зардабын көрмеген, жарылыстан қасірет шекпеген бірде-бір отбасы жоқ-ты. Жарылыстың кесірінен талай әулеттің оты өшкенін қазаға жиналғандар жақсы білетін. Біле тұра “ құдай салды, біз көндік ” деп қорқынышпен өмір сүріп жатқан момын қазақтың қолынан келер лажы жоқ еді. Қандай ауыр қасіретке тап болғанмен қазақ атамекенін тастап кете алмайды екен. Хадиша аз ғұмырында осыны ұқты. Екі бірдей адамның қазасынан кейін әке үйге түнеуді қойған. Өлерше ішіп, көшеде жатқан маскүнем әкені қарғадай ұл мен қыз жылап жүріп, әупіріммен үйге алып келетін. Айсараның қазасынан кейін үйдің берекесі кеткен, кейде бір жапырақ нан болмай, Сәлім екеуі бұралып аш жүретін. Айналайын ағайындар қол ұшын беріп, қамқорлық жасамаса маскүнем әкеден қайран жоқ еді. Жақайдың мал болмасына көздері жеткен ағайын-туыстары кеңесіп, оны ЛТП-ға жіберуге келіскен.
Осы тірлігіне көңілі тоқ Жақай ері бауырына ауып кеткен асаудай тулаған, екі баласын көлденең тартып, сан түрлі сылтау тауып, басын алып қашқан. Ағайын-туғанға жеңсік бермей жағаласқан Жақайға бүкіл ауыл жабылып, ақыры оны ЛТП-ға күшпен алып кеткен. Сәлім мен Хадишаны ет жақын туыстары Алматыға алып келіп, жетім балаларға арналған интернатқа орналастырған. Ағайынды екеу айналайын үкіметтің арқасында жетім бола тұра жетімдік көрмей мектеп бітірді. Сәлім мектептен кейін әскери училищені тауысқан, осы күні Қиыр Шығыста шекарашы. Үйленген бір баласы бар. Оны көрмегелі де екі-үш жыл болып қалыпты. Өзі келмегенмен хаты үзілмейді әйтеуір. Хадиша мектепте жақсы-ақ оқыған, бірақ жолы болмай жүр. Жыл сайын қабылдау емтиханында үштен аса алмай жылап шығады. Асқар таудай сүйеніші жоқ адамның жұлдызы жанбайды екен. Хадиша осыны ұқты. Төсек салып, Бибіні жатқызды. Сағат тоғыздан асып барады екен. Елжас үйге берген тапсырманы орындап, Олжас етпетінен түсіп, семьялық альбомды қарап жатыр. Хадиша екі балаға төсек салды. Осы кезде сыртқы есік қағылды. Қуаныштан Хадишаның жүрегі лүпілдеп, асып-сасып не істерін білмей тыпырлады. Жүгіріп ауызғы бөлмеге шықты.
Әкеміз келіп қалды деп ойлады ма, оның соңынан үшеуі шұбырды. Хадишаның сөзін құлаққа қыстыратын емес, екі көздері сыртқы есікте, әне-міне дегенше Аяған кіріп келердей елегізіп тұр. Үн жоқ, тым-тырыс. Көңілдері лепіріп, дегбірі қашып, тықыршып әрең тұрған балалар да тым-тырыс тынған. Қыздың жүрегін күдік шымшыды. Тағы да дауыстап еді, әлдекімнің күлкісі естілді. Алмастың дауысын танып, есік ашты. Анда-санда келіп тұратын ағаны көргенде томсырайып тұрған балалардың жүздері жылып сала берді. Екі ұлдың қолын алып, маңдайларынан сүйді. Бибіге ерекше ілтипат көрсетіп, көтеріп алып, бетінен сүйді де, қолына сағыз ұстатты. Кішкентай қыздың көзі жанып кетті. Жерге түсе салып түпкі бөлмеге жүгіріп кірді, екі ұл оның соңынан ұмтылды. Алмас қыздың қолына ұстап, өзіне қарай тартты. Қуаныштан жүзі бал-бұл жанған Хадиша ауыл қызына тән ибалылық танытып, жанарын жығып, жымыңдап күліп, әлсіз қарсылық көрсетті. Хадиша сықылықтап күліп, бұлқынып босанып кетті. Қыз шын қарсыласса әл бермейтінін біле тұра Алмас қайта жармасты, бұл жолы қыздың аш белінен қапсыра құшақтап, қарсыласуға шамасын келтірмей албыраған ернінен қадалып сүйді.
Алғашқы әлетте ептеп қарсылық көрсетіп, әлсіз тыпырлаған қыздың қолы жігіттің мойнына оратылды. Ләззатқа мас болған екеу есікті сәл ғана ашып, аң-таң қалып қарап тұрған екі баланы көрген жоқ. Әлден уақыттан кейін Хадишаның құлағына тұншыға шыққан күлкі шалынды. Жалт қараған қыздың көзіне есікті сәл ғана ашып, ауыздарын алақандарымен жауып, шиқ-шиқ күліп тұрған екі бала түсті. Алмастың құшағынан бұлқынып, бұлт етіп шықты да: – Ұят-ай! Қабағын түйіп, екі балаға сес көрсеткен болды. Елжас пен Олжас тырақайлап қашып, төсектеріне барып, бүркеніп жатып қалды. Хадиша түпкі бөлменің есігін жауып, орындықпен тіреп қойғаннан кейін бетін басып, сықылықтап ұзақ күлді. Күндердің күнінде олар нағыз профессионал болады. Бір үйден екі Дон Жуан шықса жаман ба!.. Ол жүдеген сияқты, жағы суалып, ұрты ішіне кіріп, көзі шүңірейген. Ұзын өсіріп жүретін шашын қысқалап қырықтырып, бір жақ жартысын жарып, оң жағына жығып тарапты. Үстінде ине-жіптен жаңа шыққандай қара түсті костюм-шалбар, ақ жейде киіп, қызыл галстук тағыпты. Хадишаға ол бір-екі айдың ішінде есейіп кеткендей болып көрінді.
Киім киісі ғана емес, өзін-өзі ұстауы, сөз саптауы, тіпті отырысына дейін өзгерген. Сөзі салмақты, бұрынғыдай асып-саспайды, қимылы баяу, әлдекімге еліктейтін тәрізді. Қандай дәл айтылған сөз. Жұпар кіндік, – деді Алмас онсыз да қысылып, қызарып отырған қыздың бетіне тесіле қарап. Хадиша жымыңдап күліп, бетін бұрып әкетті. Қыз дастархан жасауға кірісті. Алмастың екі көзі Хадишада. Екеуі кездеспегелі, бірін-бірі көрмелегі талай уақыт болыпты. Көктөбенің биігіне шығып, махаббаттың шарабын қанып ішіп, ләззатқа мас болған күннің ертеңіне Алмастың курсын ауылшаруашылығы жұмысына алып кеткен. Қазан айының он екінші жұлдызында сонау Көкшетаудан өліп-талып әрең жеткен Алмас қызға жолығуға уақыт таппай ауылына аттанған. Қайтып оралғалы біраз уақыт өткенмен әртүрлі мінәйі себептерге байланысты Хадишаны іздеп баруға мүмкіндік таппады. Бүгін де келе қоятындай ниеті жоқ еді, арнайы іздеп барған Асылханның көңілін қимады. Реті келіп тұрғанда қыздың жанында оңаша қалудан қай жігіт қашсын. Хадиша бұрынғысына қарағанда ептеп толысқан тәрізді, балтыры жұмырланып, бөксесі дөңгеленіп қалғандай болып көрінді. Екеуі өткен-кеткенді еске түсіріп отырып тамақтанды. Асылханың қайтып келмегеніне Хадиша іштей қуанғанмен көңілін әлдебір оғаш сезім қытықтап, екі беті дуылдады.
Ашықауызданып екеуінің арасындағы қарым-қатынасты жұрттың бәріне жайғаны үшін Алмасқа өкпе-наз айтпаққа оқталып, ретін келтіре алмады. Олар шай ішіп бола бере Бибі оянып, анасын іздеп, үйді басына көтерді. Хадиша жылы-жылы сөздер айтып, айналып-толғанып жатып әрең тыныштандырды. Бибіні ұйықтатып, ауызғы бөлмеге шыққан, Алмас шамды өшіріп қойыпты. Хадишаның жүрегі лүпілдей жөнелді. Түпкі бөлменің есігін мықтап жауып, состиып тұрған Хадиша жақындап келе жатқан жігіттің демін сезді. Жүрегі тулап, демі жиілеп, екі беті ысып кетті. Жігіттің ыстық демі құлағын күйдіріп бара жатқан сияқты. Алмас белінен қапсыра құшақтап, ернінен қадалып сүйді. Бүкіл денесі от болып жанып бара жатқан секілді, ол жігіттің мойнынан тас қып құшақтап алды. Басы айналып барады, әншейінде әлсіз ғана лүпілдейтін қу жүрек кеудесін жарып жібере жаздап дүрсілдейді. Алмастың жап-жалпақ алақаны ақырындап төмен жылжыды. Қараңғы бөлмеде екеуі бір сәт үнсіз отырып қалды. Жігітте үн жоқ. Хадиша шам жағып, теріс қарап тұрып шашын дұрыстады. Қабағы түсіп, ренжіңкіреп отырған жігітке қарап, жымыңдап күлді де, түпкі бөлмеге кіріп кетті. Көп кешікпей көрпе-жастық алып шығып, Алмасқа арнап жерге төсек салды.
Жігіт төсекке қисайып жатты да, ыңырси бастады. Дәрі бар ма? Хадиша не істерін білмей тыпырлады. Бер-рі кел... Адам баласына сеніп үйренген Хадиша жігіттің жанына келіп отыра қалған. Алмас оны қапсыра құшақтай алып, төсекке оп-оңай жықты. Мұндайды күтпеген Хадиша оның бетіне таң қала қарады да, сықылықтап күліп жіберді. Жүрегімді ұшырдың ғой тегі. Бұл жолы тегеурінді қарсылық көрсеткен жоқ, жігітті итеріп тастауға тырыспады. Көзін шарт жұмып, Алмасты мойнынан қатты құшақтап алған... Дәл қазір ол не істесе де қолын қақпайтындай күйге түскен. Қыздың омырауын жалаңаштап, төсінен құшырланып сүйіп жатыр. Әңгіме осымен тәмам болды. Хадишаға керегі жалғыз ауыз сөз еді. Сол сөз буынына түсіп кетті ме, ептеп қарсылық көрсетіп жатқан қыз жігіттің икеміне оңай көнді... Қыз бен жігіт құшақтасқан күйі үн-түнсіз ұзақ жатты. Хадишаның көзі жұмулы, жігіттің бауырына тығылып алған. Көктөбеге кім бармай жатыр?! Көктөбе мұхиттың аржағындағы Америка емес, – деп күлді Алмас қызды мойнынан құшақтап. Жігіт күліп жіберді. Сөйлеспе... – Қалжыңға айналдырмашы тегі. Сонда ол ренжімейді саған, – деп Алмас қарқылдап күлді.
Қыз күлмеді, қабағын кірбің шалып, көзін ашып-жұмып біраз уақыт үнсіз қалды. Жігіт оның сөзін тосып жатпастан: – Әрине білемін, – деп күлді. Хадиша басын көтеріп, оның жүзіне көз жүгіртті. Екеуі тағы да үнсіз қалды. Хадиша күні бойы айтпақ болып оталған сөзін Алмасқа қалай жеткізерін білмей қиналды. Жасырып, жаппай тура айта салуға беті шыдамады. Кейін біле жатар ” деген түйінге келді. Ерте тұрып, балаларды бақшаға апаруым керек. Одан шығып ауруханаға барамын, – деді Хадиша есінеп. Жағдайы қалай екен? Айтпақшы, Аяған ағадан хабар алдың ба? Басын көтеріп отырды. Аяған туралы жанын жеп жүрген уайымын Хадишаға ақтарып айтқысы келіп ойланды да, әпсәтте айнып қалды. Хадиша кетіп қалса шиеттей балалардың күні не болмақ? Әкесі қателесті екен деп балаларына қиянат жасауға бола ма? Хадиша орнынан тұрып, шамды өшірді. Алмас қыздың мойнынан құшақтап: – Кішкене жата тұршы, – деп қиылды. Хадиша қарсылық білдірмеді, көйлегін шешіп, жігіттің жанына қисайды. Алмас қыздың құлағына сыбырлап, сырғалығын ауыртпай тістеледі, сонан соң тамағынан, төсінен сүйді.
Топ-томпақ қос анарын қос уыстап ұстап, ақырындап мыжғылай бастады. Өмірінде мұндайды көрмеген қыз: – Қ-о-й-шы, – деді жалынышты үнмен. Ашқарақ көңілі тоят тілеп аласұрған жігіт оның тілегін құлағына қыстырмады. Қос анардың үрпісін тісін батырмай тістелеп, тілінің ұшымен қытықтап, сүйіп қыздың есін алды. Біраздан кейін ол Алмастың мұнысына да үйренді. Дәл осы сәт ол жігіттің қандай құқайына да дайын еді... Екеуі таң атқанша ұйықтаған жоқ... Көздері ілініп кеткен екен, Елжас оятты. Хадиша орнынан атып тұрып, апыл-ғұпыл киінді де, сыртқа шықты. Күн әдептәуір көтеріліп қалыпты. Есік алдында тұрған екі жігітті танымады, біреуі ұзын бойлы, ашаң денелі, бүркіт тұмсық, екіншісі қасы ұзын болып өсіп, көзін жапқан, аласа бойлы, төртбақ жігіт. Мына екеуі мініп келген машина болу керек, ауланың сыртында көкшіл түсті волга машинасы тұр. Хадиша не дерін білмей тұтықты. Мына екеуінің жай келмегенін іші сезді. Қандай жаманат хабар әкелгенін білгісі келгендей екеуінің жүзіне кезек-кезек жаутаңдады. Қасы көзін жапқан жігіттің қабағы қату. Екіншісі күле қарап тұр, жүзі жылы екен.
Біз органнан келдік, – деді төртпақ жігіт, куәлігін көрсетті. Осы кезде есік алдына шыға келген Алмастың көзі бейтаныс жігіттің қолындағы қып-қызыл куәлікке түсіп, түсі сұп-сұр болып кетті. Мықтап абыржыған Алмас: – Мен қонақ... Мен қонақ, – деді міңгірлеп. Бір жапырақ қағазды оқымай жатып иесіне қайтарып берді. Біз қонақпыз. Ол түнере қарағанмен Хадиша ықпады. Мұнда Совет семьясы тұрады. Өзіне түксие қараған жалбыр қастың мысы басты ма, тұла бойы одан сайын қалтырады. Былай тұр!.. Далаға желең шыққандікі ме, тісі-тісіне тимей қалшылдай бастады. Өзіне бұрылған Хадишаға тура қарауға дәті шыдамай теріс айналды. Рұқсат қағазы бар. Оның қашан босанып келерін бір құдай біледі ” дегісі келіп бір оқталды да, айнып қалды. Хадишаға жағдайды оңашада түсіндірмек болып, жетелеп үйге алып кірді. Елжас пен Олжас жуынып, киініп алыпты. Екі бала түпкі бөлмеге кіріп кетті. Үндеме. Тінте берсін. Мен кеттім. Сабақтан кешіктім... Алмас оған жасқана қарады. Қарсы алдында өзі білетін ұяң, ұялшақ Хадиша емес, мүлде басқа қыз отырған тәрізді. Оны осыншалық қайсар-ау деп мүлде ойлаған емес.
Шала-шарпы жуынып, Елжасты жетелеп, сыртқа шықты. Есік алдында тұрған бейтаныс екеуге жарамсақтана жымиып, ақырын ғана бас изеді де, асыға басып жандарынан өтіп кетті. Үлкен жолға түсіп алып, аялдамаға қарай құстай ұшты. Шапшаң жүріске ілесе алмай шегіншектеген кішкентай баланы тепеңдетіп сүйреп келеді... Келген екеуі асықпай отырып, Аяғанның кітап шкафы мен столын түгел тінтіп шықты. Жекелеген кітаптарын парақтап, белгі соғылған тұстарына шұқшиып, қолжазбаларын оқып, түске дейін тапжылмады. Үйді иесіз тастап кете алмай Хадиша да жіпсіз байланды. Екі бала бақшаға бармай қалды. Хадиша оларды аулаға шығарып жіберіп, үйдің ішін тазалады, түскі тамақ дайындады. Мемлекеттік қауіпсіздік комитетінің екі қызметкері кітап, қағаз атаулыны түгел ақтарып тінтіп, керектерін алып, Хадишаға бір жапырақ қолхат қалдырды да, сыртқа шықты. Екі жігіт біріне-бірі қарады. Бала-шағасы азып-тозып кетті. Бір жағдайға ұшырап қалса бұлардың обал-сауабын кім арқалайды? Үш баланы сізге қалдырамын ба сонда? Аға сенікі. Балалар да бөтен емес. Мен жай ғана танысымын. Жүзінде “ кім екеніңді енді білдім ” дегендей сыңай бар. Бәрібір алыс емес екенсің. Хадиша оның нені меңзеп тұрғанын мүлде түсінбеді.
Ол жалбыр қастың сөзіне емес, езуіндегі жымысқы күлкіге шамданды да, ендігі сөзін бүркті тұмсық жігітке бағыштады. Ол мекеме үшін мемлекеттік қауіпсіздігі бәрінен жоғары тұрады. Екі көзіне жас толып кетті. Бөтен адамды жатырқаған қыз томсарып үндемеді. Базарға апарып, сатып жіберемін. Жалбыр қас әуейілігіне басып, машинаға қарай адымдаған. Манадан бері сырттай бақылаушы болып тұрған Олжас шыңғырып, жалбыр қастың жолын бөгеді. Бибіні бермеймін!.. Ағасына қосылып Бибі шырылдады. Әпсәтте аула азан-қазан шуға толды да кетті. Хадиша жүгіре басып келіп, Бибіні жалбыр қастың қолынан жұлып алды. Хадиша шырылдап жылаған екі баланың біреуін көтеріп, екіншісін жетелеп үйге кірді де, оларға қосылып өзі егілді. Өз өмірі есіне түсіп, ұзақ уақыт көз жасы тиылмады. Шыдауға, көнуге тура келеді. Сіздер аман тұрғанда ішім пыспайтын шығар, – деді Аяған кекете мырс күліп. Жігіт басын төмен салып, сәл ойланып тұрды да: – Талап солай, – деді Аяғанға көз қиығын тастап. Екеуінің көзі тоқайласты. Қателескенімді түнде білдім. Бүркіт тұмсық жігіттің жұқалтаң өңіне қызыл бояу жайылды. Қабағын шытып, Аяғанның бетіне тура қарай алмай қысылып, жанарын жықты.
Адамгершіліктен азған, кеудесіне нан пісіп, кінәсіз пенделерді жәбірлеп үйренген найсаптар адам санатына қосылатындай болса мен тәнімді солардың тепкісіне тастар едім. Солар үшін өзімді құрбандыққа шалар едім. Күлгенде тұмсығының ұшы доғаланып, үшкірлене түсетін сияқты болып көрінді Аяғанға. Ал сіз интеллигенцияның жоғарғы тобына жатасыз. Сондықтан сізге жүз адам да аз емес. Шыдауға тура келеді. Адамның өмірі – сан түрлі қиындықтардың жиынтығы. Бүркіт тұмсық жігіттің өзіне бағыштап айтқан сөзінен жанашырлық пейілін танып, іші жылып қалды. Ақылсыз емес ” деп ойлады Аяған. Ондайлар үлкен қиындықтарға кездеспейді. Себебі – қара басының қамынан басқа ештеңе ойламайтын пенделер қайшылықтарға бармайды ғой, – деді жігіт. Оларды сындыру мүмкін емес. Сынбаса сындарсыздар. Тәйірі, сол да қиын болып па! Жер бауырлатып, азап атаулының небір түрін көрсетіп, ит аяқтан сары су ішкізіп қорларсыздар, бірақ оны бәрібір ешқашан жеңе алмайсыздар. Адамды, ары бар адамды жер бетінен жоқ қылып жіберуге болады, ал бірақ оны жеңу мүмкін емес. Қанша жерден сіз “ жат пиғылды ” адам болсаңыз да, осы қоғамның төлісіз, осы Отанның ботасысыз.
Отаныңыз отқа оранса ең бірінші болып шырылдап жүгіретін де сіз боласыз. Сіз бен біз бір мақсаттағы адамдармыз. Еркін қоғамда сіз сияқты еркін ойлы азаматтардың болғанынан зиян жоқ. Адамзат баласының тарихында біз сияқты құрбандықтар аз болмаған, – деді Аяған қызына сөйлеп. Біраз уақыттан бері іші толып қалған екен. Жариялылық – кішкентай ғана қабілеті бар кішкентай адамдардың ажалы. Жариялылық – дихлофос, ал Мақсұт сияқты кішкентай пенделер – таракан. Олар көп. Бықып жүр. Сіз айтқан еркін ойлы азаматтар аз мүлде... Бізде ақылды азшылық емес, шуылдақ көпшілік жеңеді. Сіз оны 1937 жылғы комитетпен, Ежов, Бериялардың мекемесімен шатастырмаңыз, – деді жігіт әңгіме арнасын басқа бағытқа бұрып. Өзінің кім екені есіне енді ғана түскен секілді. Кешіріңіз, атыңызды білмеймін. Ақын болсын деген шығар ата-анам. Парадокс! Абайлар кісі өлтіреді, Махамбеттер ұрлық жасайды. Және олар Мемлекеттік қауіпсіздік комитетінде істейді. Берия мен Ежовтың мекемесінің міндеті басқа болатын. Сіз оны жақсы білесіз. Берия мен Ежовтың заманында... – Міртемір, – деді Аяған оның сөзін бөліп. Сталиннің заманы болған. Қазір заман Андроповтікі емес, Брежневтікі.
Және Мемлекеттік қауіпсіздік комитетінің міндеті ешқашан өзгермейді. Ол мемлекетті қауіпті элементтерден, яғни, біздерден қорғайды. Міртемір үндемеді. Әдейі қыңыр тартып, қисайып отырған Аяғанның сөзіне қарсы айтар тұжырым, толғамдары аз емес еді, уақыттың тарлығы пікір таластыруға мүмкіндік бермеді. Екі күннің ішінде ол біраз мәселеге қанықты, ең бастысы – Аяған Қуатовтың мінез-құлқын, психологиясын таныды, ойлау жүйесін анықтап, аңғарғандай болды. Жігіттің пікірі ашық. Қазіргі жағдайларға байланысты ашық айтқан пікірінде жанға тиер ащы ойлар көп, солай екен деп жазалай салуға болмасын Міртемір біледі. Адам баласы шалыс басады, қателеседі. Өйткені өмірдің өзі тұрақсыз. Ендеше ондайлардың барлығына жала жауып, күйе жағып, жазалай берсе түрмелер қалаға айналар. Пікірі бар ойлы адамдардың барлығын жауып тастаса, кімге арқа сүйейді мына қоғам? Жоғарыдан айтылған сөзді қалт еткізбей қағып алып, ойланбай орындайтын шуылдақ тобырға ма? Онда мына қоғамның шекесі қызар. Аяған сияқты адамдар емес пе қоғамның капиталы. Адам уақыттың, заманның төлі. Адамда әртүрлі уақытта әртүрлі мазмұн бола бермей ме?! Өз заманы жатырқап, жатсынған “ еркін ойлы ” азаматтарды болашақ ақтап алып жатқан жоқ па.
Күні ертең Аяғандардың заманы туарына кімнің күмәні бар?! Дүние кезек. Бақ біреудің басына мәңгілік қонбайды. Күні ертең Аяғанның орнында өзінің, иә болмаса, Мақсұттың отырмасына кім кепіл? Әй, бірақ аузымен құс тістегендей болып, үзеңгі бауы алты қабат мықтыдай шіреніп жүрген Мақсұт секілділер дүниенің бір-ақ сәтте өзгеріп кетерін түсінбейді-ау. Мақсұт жалғыз болса бір жөн. Олар көп. Пікір таластыра бастаса олар бірінің аузына бірі түкіріп қойғандай сөйлейді. Олардың айтуынша, мынандай мемлекетті сақтау үшін қатал тәртіп, режим керек. Әйтпесе қырық рулы ел бірін-бірі тыңдамай, бірін-бірі түсінбей, ең ақыр аяғы бірін-бірі менсінбей жаға жыртыса бастайды екен. Диктатура неғұрлым күшті болса, халық тыныш, мемлекеттің жағдайы да дұрыс болатын сияқты. Осындай тұжырымдарға Міртемір жан-тәнімен қарсы. Халық 40-50 жылдың ішінде қорқыныштың құлына айналып кеткен жоқ па еді ” дейді Міртемір ой түкпірін ақтарып. Халықтың қорқатындығы соншалық – ешқайсысының шындықты айтуға батылы жетпейді. Жоғарғы жақ отыр десе отырып, тұр десе тұрып, жат десе жатып қалатын жаны бар қуыршаққа айналған халыққа бұдан асқан қиянатты ойлап табу мүмкін бе, сірә?! Кейбіреуге осы тәртіп ұнайды.
Міртемір сондай жігіттердің талайымен ұстасып, ақыры жеңіліп тынған. Өйткені оларды қолдаушылар көп және бәрінің лауазымы жоғары. Бір ретте “ жат пиғылы ” үшін генералдың алдынан бір-ақ шыққаны бар. Енді сен туралы бір ауыз теріс сөз естісем, маған өкпелеме, – деген үлкен бастығы зілденіп. Айтыса кетуге даяр тұратын жігіт сол жолы өзін әрең тежеген. Генералдың бөлмесінен шығып, біраз ұзаған соң намысы қозып, қорқақтап үндемей қалғанына қорланған. Міртемірге шешім таптырмай жүрген жұмбақтар аз емес еді. Осы мекемеге келгелі бергі он алты айдың ішінде біраз мәселеге қанықты, көзі ашылды. Басынан талай-талай жағдайлар өтті, түйіні шие болып қалған небір оқиғаларды көзімен көріп, жаны түршікті. Әкесі мемлекетке, партияға жан-тәнімен берілген, ал баласы басқаша тәрбие алып, басқаша өмір сүре бастаған отбасының ісімен айналысқан. Өмірін партияға арнаған, ол үшін ойланбай отқа түсіп кетуге дайын адамның көзіндегі жасты көріп, бейшараны аяған. Мемлекеттік мекемеде үлкен қызмет істейтін сол адам ұзаққа бармады, баланың күйігі алып тынды. Жалғыз ұл барлық қызығын тәрк етіп, эмиграцияға кетті. Күйеуі қайтыс болғаннан кейін әйел жалғыз ұлдың соңынан жөнелді.
Еврей әйелден туған қазақ баласы өз елін, өз жерін жатырқап, жатқа сіңді. Осы секілді жағдайлардың сан түрлісі өтті басынан. Қандай шешім қабылдарын білмей, ойы онға, санасы санға бөлініп, тұйыққа тірелген, мықтап қиналған сәттері де аз болмапты. Ұққаны – қиыншылық адамды тез есейтеді екен. Міртемірдің ойы шашырап кетті. Кез келген адам уақыттың құлы, сондықтан ол жағдайға мейлінше тез бейімделуге тырысады. Жағдайға мейлінше тез бейімделіп, уақыттың мінезін дәл таныған пенденің тасы өрге домалағыш. Аяғанның бұл сөзі Міртемірдің жүрегіне дөп тиді. Ол ақиқат шындықты айтты. Мына қоғамда, әсіресе мынандай мекемеде адамның еркін жағдай билейді. Жағдайдың жетегінде жүрмеген пенде саптан шығып, басқа жолға түсуге тиіс немесе қара бастың қамын ойлап, беттің арын белге түю керек. Кім біледі, әр сәт сайын “ кісі баласына қиянат жасамаймын ” деп ант-су ішетін Міртемір күндердің күнінде жағдайдың жетегінде кетер, бәлкім. Мынау баянсыз, сәт сайын құбылып тұрған тұрақсыз, тұрлаусыз дүниеде өзін өзі қорғай алмай қор болып жүрген пенденің жағдайдың құлына айнала салуы оп-оңай. Сол шындықты Аяған дәл айтты. Міртемір басын тұқшитып, ақырын ғана күрсініп қойды.
Зерттейміз... – Зерттеңдер, зерттеңдер! Басы жұмыр пенде біткеннің тағдыры сендердің қолдарыңда. Міртемір дауды созғысы келмей жымия күліп, камерадан шығып кетті. Аяған көмейіне келіп қалған сөздің бір түйдегін айтып үлгере алмады. Не істерін білмей жан-жағына қарап, бір сәт ойланып тұрды, сонан соң костюмін тастай салған төсекке қисайды. Түнде тақтай еденге жатып, ұйықтай алмай қиналған, жұмсақ жерге жамбасы тигенмен ұйқы шіркін келе қоймады. Әр нәрсені бір ойлап, қу жаны байыз таба алмады. Кейінгі уақытта сәл нәрсеге бола үрей шақырып, өз жанын өзі қинайтын әдет жабысқан. Әлде бұлардың тәсілі осындай ма? Жаңағы жігіттің маған неге сонша емешегі езіліп тұр? Алдап-арбап қолға түсірмек пе, әлде шын ниетімен жанашыр болып жүр ме екен?! Жанашыр болатындай оған қандай жақсылығы өтіп кетіп еді? Жоқ, бұлардың мақсаты біреу-ақ. Байқа, Қуатов, алаңғасарланба, арандап қаласың. Атыңды бір былғап алған соң шаруаң бітті, өмір бойы жуып кетіре алмайсың. Қол қойып берген бір жапырақ қағаз алдыңнан шығады да тұрады. Шындыққа күрес арқылы ғана жетерсің жетсең. Мынау қапастын шығатын екі жол бар.
Бірі – Мақсұттардың дегеніне көніп, айтқанын орындау. Екіншісі – күрес арқылы шығатын жол. Белді бекем бу, Қуатов. Серпіл, сергі, дайындал!.. ” Аяған төсектен атып тұрып, шағын ғана камераны кезіп жүріп кетті. Кешелі бері тапқан әдетімен камераның бір бұрышы мен екіншісінің ара қашықтығын адымдап өлшеп жүріп күбірлеп сөйледі. Осындай ғана бір бөлмелі үйім болса... Бізге жетер еді. Шіркін-ай, шағын да болса өзіңе тән бір қуысың болсашы, – деп көкірегі қарс айырылардай күрсініп жіберді де, бөлменің ішін қайта кезіп кетті. Өзінен ештеңе шығара алмасына көздері жеткен соң Мақсұт оңбаған Әсемнің басын айналдырып, қорқытып жалғыз қағаз алуға тырысар. Жоқ, Әсем өліп бара жатса да өтірікке бармайды. Аяған бұл өмірінде Әсемдей сезімтал, шыншыл әйелді көрген емес. Ол жақындап келе жатқан жаманшылықты алдын-ала сезеді. Биыл жылдың басынан бері сан рет жайсыз түстер көріп, шошып оянып жүрді. Көрген түсін жақсыға жорып, дұға оқып, бет сипағанмен қозғалып кеткен көңілі орнына түспей титықтаған. Аяғанға да маза бермейтін әдет тапқан. Қымс етсе екі көзі боталап: – Ауылға көшейік.
Атам мен апамның жанына барайық, – дейтін. Аяған өз отбасының болашағы туралы неше түрлі әңгімелер құрастырып, таусылып келіп сөйлейтін. Әдепкіде әңгімеге алданып, қуанғаннан рахаттанып күлетін Әсем артынша-ақ өзгеретін. Аузынан ауылдан басқа сөз шықпаушы еді. Алдын-ала бір қауіптің келе жатқанын сезген екен. Осы күні түнімен кірпік ілмей, мазасызданып шығатын шығар, сірә. Кім білсін, бәлкім, күте-күте төзімі таусылған соң милицияға хабарлаған болар. Милицияның қайдағы бір әйелдің сөзіне бола қаңғырып кеткен біреуді іздеп шаршамайтынын Аяған білетін. Әсем милицияға сеніп, қол қусырып қарап отырмайды, бүгін ол Алмасты іздеп тапқан шығар. Жағдайды білген соң салып ұрып осында келер. Аурудан сансырап, аяғын әрең алып жүрген бейшараға ауыр тиетін болды-ау. Екеуін жолықтырар ма екен? Әсем бір жолын табар. Аяғанның бір ғана қорқынышы бар. Жүрегі ауру бейшара жаман хабарды естігеннен кейін құлап қалмаса жарады. Соңғы уақытта күрт түсіп кетті. Анау күні байқады, қарға адым жерге жеткенше алқынып, кеудесі сырылдап қара терге түскен. Ауруханаға жатып емделуге мүлде мүмкіндігі болмай қойды ғой. Әне-міне деп созбақтап жүргенде мына жағдай килікті. Бейшара қашан құлап түскенше сүйретіліп жүре берді.
Келіншегіне жаны ашып, жүрегі ауырды. Қанша жыл бірге тұрса да қадырын білмегеніне, бағалап басына көтермегеніне өкінді. Рас, Әсемді жақсы көрді, аралары суысқан жоқ. Қыздырманың қызыл тіліне еріп, біріне-бірі ауыр сөз айтып, көңіл қалтырысқан, ренжіскен сәттері жоқ. Әсем әртүрлі қаңқы сөз естігенмен сыныққа сылтау іздеп шаршаған, жүйкесі онсыз да жұқарып жүрген Аяғанды шаршатқан емес. Пенделік эгоизмнің құлақ кесті құлына айналып, сәл нәрсеге бола шамданып, шатақ шығаратындай себептер әр сәт сайын табылып тұрғанмен Әсем ашуын ақылдың безбеніне салатын. Өйткені оның Аяғаннан басқа ешкімі де жоқ еді. Аяғаныма ешкімнің таласы жоқ деп ойлайтын және осы бір шындыққа өзі имандай сенетін. Аяған оның өміріне айналып еді. Екеуінің танысуы да қызық. Төртінші, бесінші курста той көп, біреу үйленеді, біреу тұрмысқа шығады. Тойға қызық үшін емес өмірлік серік іздеп, жар болуға жарайтын “ ай мен күндей ” ару жолығып қала ма деген үмітпен баратын. Әр тойда бір қызбен танысып, уәделесіп қайтады, бірақ қайсысымен де мінездері үйлеспей немесе болар-болмас мінәйі себепке байланысты тіл табыса алмай ажырасып тынатын. Жалғанда жоқ аруды іздеп жүргенде Әсем жолықты.
Дәулеттің үйлену тойында екеуі қатар отырып қалды. Қыз жалғыз келіпті. Әсемге қызмет жасауды төңірегіндегілер Аяғанға тапсырды. Жігіт атаулыға үрке қарайтын ақсары өңді, жүдеу қызға әдеп сақтап қызмет жасағанмен бәлендей ұната қоймаған. Қыз тым ұяң, құрбылары секілді әзілдеуді білмейді, сәл нәрсеге қызарып кетеді, салып берген тағамды ұялып, қысылып отырып шұқып жейді. Киген киімі жұпыны. Арзанқолдау тоқыма костюм-юбка қызылаштау келген денесіне құйып қойғандай жарасады екен. Аяған бірнеше рет қызға бұрылып сөйлеген, ол жауап қайтарған сияқты, не дегенін жігіт мүлде түсінбеді. Дауысы соншалық нәзік екен. Мынандай шулы ортада онымен сөйлесіп, береке таппасын білген Аяған бұдан кейін Әсемге мүлде де мән бермеген. Жан-жағына көз тастап, “ өмірлік серік ” болуға жарайтындай қасы-көзі қиылған, ай десе аузы, күн десе көзі бар ” сұлуды іздеген. Ол ойлағандай маңдайының жұлдызы бар ару көзіне түсе қоймаған соң көңілі құлазып, ептеп ішкен. Ешкіммен шешіліп сөйлесе алмай, жүз елу адамның ішінде бір өзі бөтен кісідей қысылып әрең отырған кісікиік қыз Аяған қыза бастағанда қолға түскен құраладай бүрісіп, өз-өзінен дірілдей бастаған. Қыздар мен жігіттер қарап отыра ма, Аяғанды қажауға кіріскен.
Сол үшін штраф, – деген біреуі рюмкесіне арақ құйып жатып: – Әсемді саған құдай айдап келген. Біліп қой, Аяған. Бір өмірде бір-ақ рет туатын мүмкіндік, – деген екіншісі. Аяған да қарап қалмай олардың әзіліне әзілмен жауап берген. Біз не істесек те өзіміз білеміз. Солай ма, Әсем? Қызда үн жоқ, жүзі нарттай болып қызарып шыға келіпті. Жылайтын адамдай екі көзі балбұлдап, қинала күлімсіреді. Әдетінде әдепсіздік қасиет жоқ Аяған қызулықтың әсерімен қыздың аш белінен құшақтады. Соның арасынша үзіліс жарияланып, би басталған. Аяған кіріп кетер тесік таппай қысылып отырған қызды қолынан жетектеп, ортаға алып шыққан, содан үзіліс бітіп, ел орнына отырғанша тек қана Әсеммен билеген. Ептеп қызулау болғандықтан ба, билеп жүргенде Әсем оған сондай сұлу болып көрінді. Мінезі орнықты, біртоға қыздың қабағы ашылып, көңілі көтерілген сияқты, Аяғанға жанары жаудырап, ризашылық пейілмен күле қарайды. Жігіт талшыбықтай майысқан қызды бауырына тартып, құшағына қыса түседі. Әсемнің жүзі нарт, балғын денесі дірілдеп, әлсіз ғана қарсылық көрсетеді. Ұялшақ қыздың жүзі дуылдап, төңірегіне жасқана қарайды.
Біреуде біреудің жұмысы жоқ, ептеп ұрттап алған студенттер ақ тер, қара терге түсіп, билеп жүр. Көп көздің сұғынан қысылған қыз қарсылық көрсетіп, жігіттің кеудесінен қаттырақ итерген. Аяған оның жанарындағы жалынышты байқап, тез сергіді. Екінші отырыста олар алғашқыдағыдай тоң-торыс қалмай көптен біліс, таныс адамдардай біріне-бірі қошемет жасап, ізет көрсете бастады. Аяған мүлде ішкен жоқ. Оның бұл қылығы басқаларға ұнамады, қызып алған жігіттер кеу-кеулесіп қолқалай бастаған. Қыздар жағы Әсемді қолдап, ду ете қалған. Екеуінің тіл табысқанына қуанды ма, жігіттер де Аяғанды қинаған жоқ. Әсем екінші отырыста сәл ашылып, еркіндеу қимылдады. Кейбіреулер секілді өтірік тәлімсімеді. Беті ашылған қыздар секілді жорта қылымсып, кісіні жеріндіретін арзан қылық көрсетіп, әуреге түспеді. Күлкісінде кінәрат жоқ, таза. Аяғанға ол жүзінен иманы тамған тәлімді қыз болып көрінді. Кимелеп алға түсуге ұмтылмайтын, жұрттың көзіне ерек түсуге тырыспайтын қарапайым қыз сол тойда ешкімге тоқтамай, дүниеде жоқ аруды іздеп шаршап жүрген Аяған серіге ой салған. Тойдан кейін Әсемді жатақханасына шығарып салды. Жолай әртүрлі күлкілі әңгіме айтып, қыздың ішек-сілесін қатырған.
Олар бір қиырдағы жатақханаға аяңдап жеткенше таң біліне бастап еді. Аяғанға бойы үйрене бастаған қыз асыға қоймады, екеуі жатақхананың алдындағы орындыққа келіп отырған. Дәл осы араға келгенде ұстамсыздық жасағанын қалай ұмытсын. Бір сәттік ағаттығының сазайын кейін тартты ғой. Көңілінде күдік жоқ қызды бас салып, сүюге тырысқан. Әсемнің қорыққаны сонша, қалтырап-дірілдеп түсі қашып кеткен. Бірақ әрқашан жеңіп үйренген Аяғанда тыпырлаған қызды жібере салатындай ой жоқ еді. Шәпету келген қызды қапсыра құшақтап, екінші қолымен иегінен ұстап тұрып, қадалып сүйді. Тыпырлаған байғұс қызды біраздан кейін босатқан. Ағыл-тегіл жылаған қыз орнынан атып тұрып, тұра қашқан. Қыздың сол күнгі қылығы Аяғанға түсініксіздеу болып көрініп еді. Әбес қылығыммен шошытып алған жоқ па екенмін? ” деп ойлаған да қойған. Ойда-жоқта жолыққан қыз оп-оңай ұмытылып кетеді деген. Бірақ кісі баласына үрке қарайтын ақсары өңді талшыбықтай майысқан қызды ұмыта салуға шамасы келмеді. Бір-ақ рет көрген қыз жүрегінің түкпіріне жайғасып алып, Аяғанға маза бермейтін болды. Ол ойда-жоқта көшеде кездесіп қалатындай әрқашан елегізіп, қыз атаулы Әсемге ұқсайтындай, оларға байыптап қарайтын әдет жабысқан. Бірте-бірте оның бейнесі көмескіленіп, алыстай бастады.
Ол алыстаған сайын сағынышы күшейіп, көрмесе тұра алмайтындай қалге жетті. Әсемді іздеп, есеп-санақ техникумына барды, көп қыздың ішінен таба алмай қайтқан. Ойлай берген сайын адамның аңсары күшейіп, төзімі таусылып, жаны жай таппай тыпырлайды екен. Шыдай алмай оны жатақханаға іздеп барған. Әлдекімдерден сәлем айтып жібергенмен ол шықпай шаршатты. Күтіп-күтіп кері қайтты. Екінші рет те дәл сол жағдай қайталанды, өтініш айтып жіберген адамдары Әсемді қолынан жетелеп алып шығатындай болып кетеді, бірақ су аяғы – құрдым, ешкім шықпайды. Аяған да жалықпайды, ішке кіріп бара жатқан қыздарды тоқтатып алып, қиылып сұрайды. Бірақ Әсем қарасын көрсетпейді. Махаббат деген емге көнбейтін дерт екен. Аяған соны ұқты. Күні кеше небір сұлу қыздарды көзге ілмей жүрген Аяған сері демнің арасында бейшара болды да қалды. Мектепті биыл ғана бітіріп келген кішкентай ғана қыз күні ертең “ қазақ халқының мақтанышына айналғалы тұрған Аяған серіні ” көзге ілмей “ ұят ” жасады. Аяған серіні талай қыздың табасына қалдырды. Олар дұрыстап шашын тарай алмайтын қызға ғашық болып жүнжіп кеткен жігітті мазақтап күлетін әдет тапқан. Аяған алыпқашты сөздердің талайын естіді.
Бірақ оның дерті күн санап асқына берді, шыдамы көпке жеткен жоқ. Бір күні кешкілік қолына қызыл байлап, жанына Жанайды ертіп, есеп-санақ техникумының жатақханасына келді. Есік алдында отырған вахтер кемпірге аудандық комсомол ұйымының қызметкерімін деп бөсті, жатақхананы тексеруге келгенін айтты. Кемпір сенді. Жанай екеуі жатақхананы аралап, Әсемді таба алмады. Ол киноға кетіпті. Қайтып айналып соқпақ болып, бірінші қабатқа түскен. Жақсы сөз дәметіп тұрған кемпірдің атына бір-екі ауыз мақтау айтып, Жанай екеуі сыртқа шығып кетті. Бүгінгі “ операцияларының ” жоспарын жасап, сағат он бірге қарай жатақханаға қайтып айналып келген. Директорға айтамын, – деді беті бүлк етпей. Аяған кемпірдің қолын алып, тағы да рахмет айтты. Екеуі үшінші қабатқа көтеріліп, Аяған жуынатын бөлмеге кіріп, жасырынып тұрды. Келісім бойынша Жанай барып Әсемнің есігін қағады да: Әсем, қалааралық байланыс телефонға шақырады, – дейді. Ол төменгі қабатқа түсіп кеткен кезде дәліздің шамын түгел өшіріп тастайды. Алданға қыз қайтып келе жатқан кезде алдынан шығып, жетектеп жуынатын бөлмеге кіргізеді. Алдын ала жасалған жоспар бойынша зәресі ұшқан Әсемді ес жиғызбай жуынатын бөлмеге кіргізіп жіберді.
Қатты қорқып қалш-қалш етіп тұрған қызды соншалық аяп кеткен Аяған құшақтап бауырына тартып еді, мүлде қарсыласпады. Кешіре алсаң кешір мені! Құшақтап тұрып Әсемнің бетінен, көзінен, маңдайынан сүйді. Қызда үн жоқ, тілі байланып қалған сияқты, хам-харакетсіз сілейіп тұр. Денесі де, қолы мен беті, тіпті ерні де сұп-суық. Екі қолын кеудесіне алып, бүрісіп тұр. Сені көрмесем шыдай алмайтын қалге жеттім, Әсем. Аяғанның дауысы құлағына жетпейтіндей, оның айтқан сөзінің мағынасын түсінбейтіндей төмен қарап тұр. Жігіт көкірегі қарс айрылардай күрсініп жіберді. Себебін айтшы ең болмаса... Қыздың көзінен мөлт-мөлт етіп жас шықты. Жасты көзбен Аяғанға жаудырай қарап тұрды да, теріс бұрылып кетті. Неге жыладың? Екі иығы селкілдеп, егіліп жылап тұр. Жігіт ту сыртынан келіп құшақтап еді, бұлқынып, тулап қашқан жоқ. Мені жек көретініңді білемін. Мейлі, жек көре бер. Бәрібір келе беремін, келе беремін, – деді жігіт дауысы бұзылып. Көңілі босап, алқымына қатты зат кептеліп тұрып қалғандай болды. Әншейінде ауыздыға сөз бермей көсіліп шабатын Аяғанның ойы шашырап, әңгімесі жүйеленбей абдырап, кішкентай қыздың алдында бейшара күйге түсті.
Айтатын, айтсам ба деп жұптаған сөздері көп-ақ еді. Кеше күні бойы пісіріп, жұптап қойған, естіген кісі есінен танып құлардай тәтті сөздері, жақсы ойлары есіне түспей жаны қиналды. Сасқанынан қайта-қайта кешірім сұрап далбасалады. Біо ауыз сөзді қиналып тұрып әрең айтты. Аяған қыздың қай жағына шығарын, не дерін білмей тыпырлады. Қыз жауап берген жоқ, иығына жамылған костюмді иесіне қайтарды. Мен кетемін, тоңдым, – деді рұқсат сұрағандай жігітке қиыла қарап. Қыздың аузынан шыққан сөзді қалт еткізбей орындауға бейіл болып тұрған жігіт шегініп жол берді. Үстінде арзанқол шыттан тігілген көк көйлегі бар шидиген арық қыз ұзын дәлізбен аяңдап бөлмесіне кетіп бара жатты... Бөлмесіне кіріп бара жатып бұрылып қараған Әсем дәліздің бір ұшында өзінен көз алмай мөлиіп тұрған жігітті көрді... Көңілі жасып, тауаны қайтып, тауы шағылған Аяған көпке дейін Әсем тұратын жатақханаға беттей алмады. Ойы онға, санасы санға бөлініп, көңілі күдікке күпті болды. Жігіт болмаса маған неге келме дейді?! Бекер басымды ауыртып, жанымды қинамайын ” деген түйінге келген жігіт Әсемді біржолата ұмытуға тырысқан. Бірақ тасқа қашалған жазудай болып миына жазылып қалған Әсем есімін өшіре алмай қойды.
Қызды алыстан болса да бір рет көріп қалу үшін күніне бір уақ санақ техникумының оқу корпусына барып қайтады. Бірақ Әсем жоқ, қанша рет табанынан таусылып барғанмен бірде бір рет кездестірмеді. Не істерін білмей, ішін ит тырнағандай қиналып жүргенде Әсеммен ойламаған жерде кезігіп қалды. Аяғанды көргенде қыздың түсі қашып, аяғына тұсау салынған аттай адымын аша алмай кібіртіктеді. Бір-біріне қарсы жүріп келе жатқандықтан көрмеген болып өте шығу мүмкін емес еді. Алдымен қыз тоқтады. Екі көзі жаудырап, екі жағына пышақ жанығандай болып жүдеп кеткен жігітке аянышпен қарады. Қал-жағдайың қалай? Оқып жатырмыз. Мен осы бүгін... Осы жерде сені көремін деп ойлаған жоқпын тегі, – деді сасқалақтаған жігіт ойын жүйелей алмай. Әсем жымиып күлді. Кішкентайларыңыздың бауы берік болсын, аға! Аяған төбесінен жай түскендей есеңгіреп қалды. Қалжыңы ма деп қызға қарады, ол қолын ұсынып тұр. Жігіт қолын қалтасына салып алып, қарқылдап күлді. Екеуінің арасына от жағып жүрген біреудің бар екенін осы жолы білді. Ойда жүрген Қанат, Жанат, Санат, Манат, Талғат деген балаларыма да бауы берік болсын айта бер.
Мен де сенің ойда жүрген балаларыңа бауы берік болсын айтайын. Әсем ештеңе түсінбей аң-таң қалып тұр. Аяған тағы да күлді. Ол кім? Кім айтты, Әсем? Ой, Зүбайда-ай! Қатырған екенсің ғой. Бір курста оқитын Зүбайданың өзіне деген көңілін білетін Аяған оған мүлде ренжіген жоқ. Егер Әсем бұрынғысынша мойнына құрық түспеген шу асаудай жанына жолатпай туласа, бәлкім, Зүбайдамен басқаша сөйлесер ме еді, кім білсін. Әсем тулаған да, шулаған да жоқ. Аяғанның ағынан жарылып айтқан сөзін ұйып тыңдады, оған сенді. Жігіт сол жолы Әсемнің өзіне деген ниет, пейілін танығандай болып еді. Қыз Аяған туралы естіген хабарының өтірік болып шыққанына шын қуанған, жүрегі жарылардай қуанған. Осыдан кейін екі арадағы шекара ашылып, біріне бірі адастырмай алып келетін жол салынды. Сол жол арқылы екеуінің тағдырының қосылуына себепкер болды. Бірге өткізген өмірлері тәтті болды, ащымен былғанған жоқ. Өмірге келген үш бала екеуінің бір-біріне деген сүйіспеншілігін күшейте түсті. Аяған “ жалғанда теңі жоқ жарын ” алақанына салып аялады, бір рет те көңілін қалдырған емес. Әсем есті, ақылды. Ата-енесінің көңілін тез тапты.
Жалғыз ұлдың тілеуін тілеп, оны тозбай, аты озбай ел қатарлы өмір сүріп келе жатқан Қуат қарияның шаңырағына Әсем құт болып кірді. Бір кесе шайды жалғыз ұлдың атын аузына алмай ішпейтін шал мен кемпір “ құдай айдап әкелген ” келіннің қабағына қарады, жайылып жастық, иіліп төсек болуға тырысты. Көп жылдар бойы келін түсіріп, қатарға қосылсақ, немере сүйсек деп армандаған екі кәрінің бақыттан басы айналған. Жеті атасынан қаракөк болмағанмен тиындап жинаған азын-аулақ қорын аяған жоқ, “ жиған-тергенім жалғыз баланың басынан садақа ” деп бүкіл ауылды шақырып, екі күн той жасады. Тойдан кейін Аяған Алматыға кетті де, Әсем ата-енесінің жанында қалған. Ана мейіріміне қанбай, ананың жылы сөзін естімей өскен Әсем іші-бауырына кіріп, айналып-толғанып өліп қала жаздайтын енесіне тез бауыр басты. Келін бола тұра туған анасындай мойнына асылып еркелейді, күні бойы жанынан шықпайды, енесінің аузынан шыққан сөзді қалт еткізбей қағып алып, лез-демде тындырып тастайды. Әсем дегенде Қуат қарияның көңілі көлдария. Қашан болсын айналып, толғанып жүреді, “ қозым ” дейді, “ құлыным ” дейді. Әйтеуір не керек, ең жақсы сөзінің барлығы Әсемге арналады.
Аузынан бір де бір рет келін деген сөз шыққан емес. Елжас дүниеге келгеннен кейін Әсем бір жарым жыл ауылда болған. Олжас пен Бибіні босанған соң да бір жыл, жарым жыл ата-енесінің қолында тұрды. Ол кісілерге бауыр басып қалғаны соншалық, ата-енесін аузынан тастамай жүрегі елжіреп, езіліп тұрады. Қашан болсын ауылды аңсап, аңсары ауып отырады. Көңілі жабырқап, жанын мұң басқанда “ ауылға, атам мен апамның жанына кетейікші ” дейді. Ата-енесінің жанында жүрсе ешқашан таршылық, тапшылық көрмейтіндігіне, қай сөзім, қай ісім ұнамай қалар екен деп кім көрінгеннің бетіне жаутаңдамайтынына көзі әбден жеткен тәрізді. Қаланың беймаза тіршілігі, бір пәтерден екіншісіне көшіп-қону үй иесінің қабағын аңдып, жалған сыпайыгершілік жасап, өтірік күліп, өтірік сөйлеу, өтірік сыйлау Әсемді әбден шаршатқанын Аяған біледі. Бұл тіршілік “ шықпа жаным, шықпа ” деп ілдалдалап әрең жүрген Әсем түгіл Аяғанды да қажытты. Үйленгелі бері бұл қалада Аяған алақан жайын бармаған орыс пен татардың, түріне қарап ұлтын ажырата алмайтын әлдекімдердің үйі жоқ та шығар, сірә. Үш бірдей баласын арқалап жүрген қазаққа пәтер табылуы қиямет қиын шаруа.
Кезекте тұрғалы қаншама жыл болды, бірақ Аяған сол орнынан әлі қозғала қойған жоқ. Кезегі кейін, институтты кеше бітіргендер ретін тауып, үй алып кетіп жатады. Үш баласы бар, әйелі ауру еді ” деп есіркеп, мүсіркеп жатқан ешкім жоқ. Анда-санда Әсем: “ барсаңшы, айтсаңшы, сен кімнен кемсің ” деп қайрап қояды. Ешкімнен кем емес екенін өзі де біледі. Кімге барады? Мұңын кімге шағады? Аяғанның жанын түсінер, жанашыр болар кім бар? Сондай біреу болса басына іс түскен сәтте қарап жатпай қам жасамас па еді. Жалғыз сенген адамы Алдияр Ақпанұлының жағдайы анау – мешел баладай орнынан тұра алмай жатқанына біраз уақыт болды. Қал-жағдайы қалай екен дейтін адам бар ма? Ректордың жағасына жармасты деп, бір топ шәуілдек жабылып жүріп құлатып тынды ақыры. Жағаласқанның жағын сындырмай тынбайтынын тағы да дәлелдеді. Шындыққа ара түсемін деп шырылдаған мұның жағдайы міне, жалған жаламен түрмеден бірақ шықты. Ақпанұлы Алдиярдай ғұламаны аямаған ол топ Аяғанның маңдайынан сипасын ба?! Олардың темір шеңгелінен құтқарып ал деп, шыбын жаны шырқырап көмекке шындықты шақырған. Бірақ шындық Аяғанға қол ұшын бермеді.
Шындықтың құлағына шырқыраған үнім жетпеген шығар деп ойлаған. Шындықтан күш кеткенін, оның тым әлсіз екенін кейін түсінді. Үмітін үзбей қаттырақ шыңғырып, дертін айта бастап еді, ешкім арашалап ала алмайтын жерге алып келіп тыға салды. Күш әлі сол биліктің, биік мансаптың қолында екен. Жалғыз жанашыры Әсемнің қолынан не келсін, тәйірі. Оның да ағайын-тумасы жоқ, тұлдыр жетім. Мәскеуге жазған хатына неге жауап жоқ? Орталық комитет хатшысының қабылдауына бара алмайды. Мынау тас қабырғаларды талқандап, жарық дүниеге шығуға құдіреті жетпейді. Жарық дүниеге шығамын дегенше Мақсұт сияқтылар түбіне жетіп тынар. Оның ішіне қан қатып қалыпты. Баяғының барлығын ұмыта алмай жүр екен. Одан аяушылық күту қате. Мақсұт сияқтылар атса – оқ, шапса – қылыш. Ондайларға ақыл-парасат күлкі болып па, тәйірі. Қай заманда да орындаушыға ақыл кедергі жасаған. Адамның тағдырын Мақсұт сияқтылардың қолына тапсырған соң бұл дүниеден не үміт, не қайыр?! Халықтың басына қиын заман туғанда сондайлардың бағы артып, жұлдызы жанады. Ел-жұрттың сорына туатын қаншелектер қай заманда да аз болмапты ғой.
Ел аман, жұрт тынышта бетегеден биік, жусаннан аласа блоып бұғып жүретін сүмелектер қиыншылықта шегірткедей қаптап кетеді екен. Отыз жетінің зобалаңында солардың құдайы берді, халықтың ары мен абыройына айналған асыл азаматтардан өштерін аяусыз алды, аянбады, аямады. Сәкендердің тісін түгендеп, жағын омырған да Мақсұт сияқтылар емегенде кім?! Бейімбет, Ілиястардың азаптанғанын көріп, айызы қанған шығар олардың. Мағжанның, Ахметтің, Шәкәрімнің, Тұрардың аруағы бекер жібере ме екен оларды!? Мемлекет басында Ленин отырған заманда сыртқы жаулармен және ел ішіндегі қанқұйлы қарақшылармен күрескен мекеменің алмас қылышы Сталин дәуірінде халықтың ары, ұяты, абыройы, мақтанышы есепті асыл азаматтардың төбесінде жалаңдады ғой. Алмас қылыш халықтың ар, ұятын аяусыз тілгіледі... Жүзінен қан тамшылаған сол қылыш әлі мұқалған жоқ-ау, сірә. Ол әлі өткір. Өткір қылыш Мақсұттың қолында... Аяған өз ойынан өзі шошыды. Мойнына тастай суық су құйып жібергендей денесі қорқыныштан дүр ете қалды. Оқыстан соққан қорқынышты ойдың әсерінен арылу үшін орнынан тұрып, денешынықтыру жаттығуларын жасауға кірісті. Бүкіл денесін жаулап алған қорқыныштан құтылу оңайға түспеді.
Қыр желкесінде алмас қылышын жарқ-жұрт еткізіп Мақсұт тұрғандай аракідік шошына жалт қарайды немесе басын қорғаштап, ытырылып екінші бұрышқа секіреді. Артынша бұл қылығына өлердей намыстанып, өзін-өзі сөгеді. Соншама шошынғаны несі, тәйірі?! Тек Аяған ғана емес, бүкіл халық қосүрей. Қоғамда болып жатқан былық пен шылықты көре тұра, іштері қыз-қыз қайнап, ызаға булыққанмен үндемейді бұл жұрт. Үндесе үйдей пәлеге жолығарын біліп болғалы қашан. Төбесінде алмас қылыштың жалаңдағанын кім қаласын. Ой-қиялы бүкіл ғаламды шарлаған, білім-парасаты кемел кісінің еркін ойлап, еркін сөйлеуіне, пікірін қысылмай, қымтырылмай айтуына ерік берілген. Солай екен-ау деп алданып қалған алаңғасар “ ғұлама ” өзінің мықтап қателескенін сүрінген сәтте білер. Білер де бармағын шайнар. Сондай бір ғұлама бір жылдан бері орнынан тұра алмай, бармағын шайнап жатыр. Адамдар неге біркелкі ойлауға тиіс! Адам робот емес қой. Ойды шектеу, ойға тұсау салу деген не сұмдық! Даму деген дұрыс пен бұрыстың күресі, қым-қиғаш қайшылық емес пе?! Бойын ашу кернеген Аяған көзін шарт жұмып, бөлменің қақ ортасында шалқайып ұзақ тұрды. Миын шырмап алып, жүйкесін жұқартқан биқисап ойды қашырғысы келді.
Қап-қара бұлттай тұтасқан қалың ой бірақ ыдырамады. Ешқандай іспен айналыспай қамалып жападан жалғыз жатқан адамды түбі жоқ ойдың қай құрдымға құлатарын Аяған сезеді. Төбеге қарап, әрекетсіз жата беруге болмайды екен. Міртемір келсе немесе кешегі жасыл көз сары жігіт келсе өтініш жасамақшы. Жанына адам келсе, серік табылса жеңілдеу болар еді. Шаруасы бір жақты болғанша тергеу камерасынан басқа жаққа көшірмейтіні белгілі. Мынандай “ қой үстіне бозторғай жұмыртқалаған ” заманда Аяған сияқты ашық күнде адасып, ішпей сөзінен жаңылып, үкіметке қарсы сөйлеген адам табыла қояр ма екен, сірә? Мемлекеттік қауіпсіздік комитетінің түрмесінде жалғыз өзі жатпасын. Өзі сияқты жаламен қолға түскен алаңғасар біреу болмаса, көңілі шын бұзылған, пейілі пасық, жүрегіне қан қатқан пенде итпен іздесең де таптырмас. Мынандай ит басына іркіт төгілген заманда осындай елде тұрып, оған қастық ойлау, қараниет қарау болу дені сау адамның ісі емес-ау, сірә. Жалғыз ұлдың тілеуін тілеп “ Аяғанымның жолын оңғара гөр ” деп жаратқанға жалбарынған екі кәрі зілбатпан қайғыны көтеріп, жер басып жүре алар ма екен енді?! Әсіресе байғұс анасына ауыр.
Жалғызынан уақтылы хат келмей қалса ұйқысы бұзылып, ауырып қалатын кейуананың мынандай сұмдық хабарды естігенде қандай күйге түсерін кім білсін. Табанын тіліп, тұз сепсе де шыдар. Аяғанының басы ауырса қу жаны қуырдақ болатын бейшара “ жалғызының ” қазіргі жағдайын естісе шыдай алмас. Әкесіне де оңай тимес жаманат хабар. Қабырғасын бір-бірлеп сөксе де шыдап беретін итжанды шал үшін жалғыз ұлдың жаманатқа ілінуінен өткен қасірет жоқ. Кеңес үкіметі, партия десе ойланбай отқа түсіп кететін шал ұлының кінәлі екендігіне көзі жетсе “ ол бір шіріген жұмыртқа ” деп қолды бір сілтеп, теріс айналып кетуден тайынбайды. Шалдың ұғымынша, құдайға қарсы шығуға, оның атына артық сөз айтуға болады, ал партияға тіл тигізуден асқан күнә жоқ. Партияның арқасында жер басып жүрміз ” дейді. Олар ешқашан беттен алмайды, төске шаппайды. Үкімет пен партияның әрбір сөзі олар үшін бұлжымас заң. Ол дұрыс па, бұрыс па, бұл мәселеге ешқайсысы бас ауыртпайды. Үкімет пен партияға сенгені сонша – жоғарыдан берілген нұсқаудың бұрыстығын қу көңіл сезіп тұрса да, қарсыласпай томпаңдап жүгіруді ғана біледі ол ұрпақ.
Әкесінің сол орындаушы топтың бел ортасында жүргенін, жүре беретінін Аяған өте жақсы біледі. Жалғыз ұлдың түрмеге түскенін естісе, Алматыға шауып келер, бәлкім. Әлде құса болып, шықпай жатып алар ма екен? Осындай сан қилы ойлар келіп, Аяған әбден қиналды. Өмір бойы тапқанын жалғыз ұлдың үстіне жауып, аузына тосып, соның ғана тілеуін тілеп, тәубасын ауыздан тастамай тіршілік еткен ата-анасы есіне түссе сұмдық күйзеледі. Осындай сәтте Аяған тығырықтан шығар жол іздеп шаршайды. Балалары есіне түссе жаны одан сайын дызығады. Сотталса олардың азып-тозып кетерін ойлап, іштей өксиді. Әсем сырқат. Қазір жұмыста жоқ. Пәтер жалдап тұрады. Ол бейшара үш баламен қайда, кімге сияды? Ата-ана қартайды, бір күн ауру, бір күн сау, “ шықпа жаным, шықпалап ” ілдалдалап сүйретіліп жүрген шығар. Екі кәрі бір сиыр, азын-аулақ ұсақ мал мен аз ғана пенсияға қарап отыр. Үш немересі мен келіні келем десе қуаныштан есі шығып кетер еді екеуінің. Аяғанның мейірімге қаталаған жүрегіне нұр себелеп, көңілі босады. Артында асқар таудай болып ата-анасының тұрғанына қуанды, бала-шағасының қаңғырып далада қалмайтындығына тәуба деді.
Әке мен шешені жалғыз ұлдың қайғысы-ақ алысқа ұзатпай алып тынар. Түкке тұрмайтын істі дабырайтып, даурығып жүретін ауылдың белсенділерінің құлағына Аяған Қуатовтың қамалғаны хақындағы хабар тисе бүкіл елді дүрліктірер. Қуат қарияны қайта-қайта бастауыш партия ұйымына шақырып, жалғыз баланы дұрыс тәрбиелей алмағаны үшін жерден алып, жерге салар, партиялық сөгіс беруі де мүмкін. Шаш ал десе бас алатын парторгтан мұндай сорақылық та шығады. Басына ауыр салмақ, қиямет қиыншылық туғанда да намысын ту етіп көтерген шал үшін бұдан өткен қорлық бола ма?! Бұл – өлім... Маңдайынан шертпей, әлпештеп өсірген ата-анасына жасаған жақсылығы осы ма? Алып шықты ұшпаққа. Жаны дызығып, ерсілі-қарсылы адымдап жүрген Аяғанның көңілі сөгілді. Шындыққа жетпей тоқтамаймын. Ақ иіліп сынбайды ” деп өзіне өзі дем беріп, өзін өзі қайрап жүретін Аяған ата-анасын ойлап, кәдімгідей жасып қалды. Өзіне-өзі ренжіді, өзін-өзі сөкті. Ауғанстанда нем бар? Өлер іні өлді. Құдайдың маңдайына жазғаны сол шығар. Қанша жерден шырылдағанмен ол тіріліп келмейді. Алдияр Ақпанұлын қорғап нем бар еді? Ол өмір бойы жеңілістен көз ашпаған адам. Бұл жолы да ректордың бір сілкігенінен қалмай мұрттай ұшты.
Мафияға күшінің жетпесін біле тұра пілге айбат көрсеткен кәнден күшікте шәуілдеді. Олардың бір-бірімен жең ұшынан жалғасып жатқанын білмей қара басса бір жөн. Олардың тамырының тым тереңге кеткенін білуші еді ғой. Оларды түп тамырымен қопарып тастай алатын адам ғана толық жеңіске жетеді. Ондай күш Алдияр Ақпанұлына қайдан бітсін. Ондай күш бұған, Жақияның бір шерткеніне жарамай жалпасынан құлайтын Аяғанға, қаңбаққа күлкі болып па?! Бүкіл бір ғылымның мақтанышы есепті Алдияр Ақпанұлы олармен жағаласуға жарамай жалп етіп құлағанда қаңбақтай болған Аяған Қуатов кімге, неге сенді? Әділетсіздіктің жап-жалпақ табанының астында қалатынын біле тұра жанталасқаны қай сасқаны?! Әділетсіздік деген шынжыр табанды трактор. Ол таптап жүре береді. Өзіме де сол керек ”. Аяғанның ойын тықыр бөлді. Есік ашылып, камераға Міртемір кірді. Аш ойдың талауынан қалай құтыларын білмей аласұрған Аяған оның жүзіне күдіктене қарады. Балаларыңыз аман-есен. Бала-шағасының хабарын естігенмен көңілін құрсаған күдік тарқай қоймады. Балалардың, Әсемнің қал-жағдайын тәптіштеп сұрағысы келген, Міртемірдің езуіндегі күлкіні көріп, ит мінезі ұстап, аяқ астынан қырсықты да қалды. Аяған жалт бұрылды. Бір сұмдықты сезгендей жүрегі тыпырлап келіп, алқымына тығылды.
Жеңіл-желпі сырқат болу керек, сірә. Міртемір үнсіз бас шайқады. Ол көптен бері ауырып жүр еді. Бастыққа айтып көрейін. Міртемір ұмытқанын есіне түсіргісі келгендей қабағын шытып, ойланып қалды. Қырынан қарағанда әлдекімге ұқсайтын сияқты. Енді есіне түсті, Міртемірдің түрі қазақ болып кеткен атақты тіл маманына келеді екен. Ол бәйгеге қосатын жүйріктей қызылаш болып, үнемі жарап кісі. Сол адамға қарын байланғанын, ептеп болса да ет алғанын көрмепті. Басқалар елуге ілінер ілінбестен босап, болбырап, қарнын әрең көтеріп, ырсылдап жүреді. Ал тіл білімінің үлкен маманы әрқашан бірқалыпты, жасының егде тартқанына қарамай жүрісі жеңіл, аяғының кемдігі болмаса жүгіріп кететіндей көрінеді Аяғанға. Аяған жігіттің жүзіне қарап күлді. Пастернактың “ Доктор Живаго ” романының Парижде басылған нұсқасын қайдан алдыңыз деп сұрайды. Солженицынның ротопринтке басылған “ Ракоый корпус ” романы да сөз болады. Бұрынғыларға мыналар қосылғанда сіз көтере алмастай айыпқа айналады ғой. Айған сөйлей алмай булықты. Тез бар! Үстіне мұздай су шашып жібергендей денесі дүр ете қалды. Асықпай киініп, екі ойлы болып сыртқа шықты. Өзіне салса деканға барғысы жоқ, оны ешкімге әл бермейтін әлеуетті күш сүйреп келеді.
Алмасты соңғы уақытта үрей айналдырып жүр. Әсіресе Аяған қамалып, оның пәтеріне тінту жүргелі бері тым күдікшіл. Көшеде келе жатып өз өзінен үрейленіп, жан-жағына жалтаңдайды немесе аяқ астынан селк етіп, жүрегі алқымына тығылады. Ұйқысы бұзыла беретін әдет жабысты. Мемлекеттік қауіпсіздік комитетінің қызметкерлері түннің бір уағында келіп, алып кететін сияқты үнемі үрейдің сұп-суық құшағында жатады. Осындайда бірге оқитын студенттерді ұйымдастырып, Орталық партия комитетіне хат жазғанына өлердей өкініп, ішін ит тырнағандай қиналады. Бірақ курстастарымен ашық сөйлесуге батылы жетпеген. Олардың ондай сатқындыққа бармасын, Аяғанды жанын салып қорғайтынын біледі. Курстастарына ойын ашық айтса сүйкімінің кетерін сезіп, әліптің артын күтуге бекінген. Анау күні Аяғанның пәтеріне барғанына өкінеді. Тінтуге келген екеудің көзіне түсіп қалды. Төртпақ денелі жалбыр қас танып алайын дегендей ұзақ қарады. Өзінің түсі де суық екен. Көңіліне қара шаппаса, бөтен пиғылы болмай неге тесілді? Ертең Аяғанға қосақтап, қосақ арасына қосып жіберуі де мүмкін. Дүниеде адал адамға күйе жағып, күйдіре салудан оңай не бар?! Алмастың жаны шырқырап, мұрнының ұшына келді. Ойнақтап жүріп от басқанына күйініп, кереметтей күйзелді.
Үрейдің зілбатпан салмағынан еңсесі басылып, деканның бөлмесіне имене басып кірді. Қолтықтап төрге шығарды. Кінәсін мойындағандай басын тұқшитып, үн-түнсіз отыр. Жақияны бұған дейін жек көргеніне, Аяғанның сөзіне еріп, оған сыртынан дөңайбат көрсетіп, ғайбат сөздер айтқанын өлердей өкініп, күйзеліп жүргеніне біраз болды. Онымен кездессе ұрлық жасаған адамдай өз-өзінен қуыстанып, қызарақтай бастайды. Шамасы келсе кезікпеуге тырысады, қашып жүреді. Алмастың осынысын біле ме, Жақия оны әдейі іздейді және асты-үстіне түсіп, тіл ұшымен бар жақсылықты үйіп-төгіп, майлы ішекке айналдырады. Мұндай сәтте Алмастың ұяттан беті өртеніп, жерге кіріп кете жаздайды. Міне, қазір де сондай күйге түсіп отыр. Жақияның екі көзі Алмаста, езуіне жұқалап жаққан сұйқылт бояудай болар-болмас жымысқы күлкі ұялаған. Қаңтар айының жиырмасы мен жиырма сегізінің аралығында Ленинградта студенттердің бүкілодақтық ғылыми конференциясы өтеді екен, – деді Жақия ежелгі әдетімен көзін сығырайтып, Алмасқа тесіле ұзақ қарады. Жігіт өз-өзінен қысылып, мұрнының үсті тершіп, қипақтап отыр. Мына отырысына қарағанда, беті қайтқан, кінәсін мойындаған адам сияқты. Жақияның кісінің ішіндегісін біле қоятын әккі көзі осыны аңғарды.
Институттың намысын өзің сияқты сенімді жігіттер қорғамаса, бәлдір-батпақ балалар ұятқа қалдырады. Алмастың екі беті шапалақ тигендей дуылдап, одан сайын қызарды. Қысылғаны соншалық, міңгірлеп бірнәрселерді айтқан болады, онысын Жақия түгіл өзі де түсінбейді. Сасқаны ма, ыржалақтап күле бастады. Кішкентай ғана ақылым болса осындай адам туралы жаман сөз айтар ма едім. Тарих факультетінде кілең беске оқитын, ғылыммен айналысып жүргендер аз емес еді ғой. Әкемнен көрмеген жақсылықты Жақия ағай жасап отыр. Әй, осы мені ұрып өлтіретін адам жоқ ”. Алмас бүрісіп, кішірейе түсті. Деканға жасқана қарап қойды. Әншейінде қабағынан қар жауып, кісі баласын беттетпейтін деканның түсі соншалық жылы болып көрінді. Оның абдырап отырғанын сезіп, тізгінді өз қолына алды. Сен студенттік кеңестің төрағасы боласың. Кешкілік кеңес мүшелерін жинап, әңгіме өткіземіз. Өзім барамын. Тәртіпті қолға алу керек, Алмасжан. Студенттер бетімен кетті. Масханаға түсіп қалып, артынан қағаз келіп жатқандар көп. Оларды алдымен жатақханадан шығару керек. Өзіңді Мұсекеңнің оң қолымын деп есепте де, еркін қимылда. Студенттердің арасында теріс ойлы, пиғылы бөтен жастар бар деп естиміз.
Мемлекетке, партияға қарсы адамдардың ықпалына түскен бір тобы Орталық комитетке хат жазыпты. Ол мойнын ішіне алып, бір уыс болып бүрісе түсті. Жүзі сұрланып, екі қолын уқалап, берекесі қашып отыр. Оларды өз ортамызға қайтарып, тәрбиелеуіміз керек. Олар әлі жас, ештеңенің парқын білмейді. Қыздырманың қызыл тіліне ілесіп, адасып жүр. Аяған сыртқы антисоветчиктердің негізгі мақсаты – жастарды теріс жолға салу, сол арқылы Советтік Отанымыздың тамырына балта шабу. Ал біз ондайларға жол бере алмаймыз. Солай емес пе, Алмас? Ең бастысы – біздің болашағымыз, социалистік құрылыстың тірегі, социалистік қоғамның капиталы деп есептелінетін жастарымызды Алдияр, Аяған сияқты антилердің ықпалына бермеуіміз керек. Алдияр Ақпанұлы сыртқы ұлтшыл-демократ есін енді жинап, қатарға енді қосылған қазақ елін орға жығады. Халықты ұшпаққа шығармайтын шындықтың бізге керегі жоқ. Сондықтан Алдияр Ақпанұлының ғұлама, данышпан жасауға тырысудың қажеті жоқ. Ал Аяған Қуатов нағыз антисоветчиктің өзі. Ол өзің сияқты үлгілі студенттердің бірі еді. Антилердің ықпалына түсіп адасты, – деп Жақия шабыттана сөйледі. Байқап отыр, сөзі алмасқа әжептәуір әсер еткен тәрізді. Кімнің жағасына жармасуды білмей не қара басты сені?!
Бейшара, қоңыз теріп кетерсің ” деп кіжінді Алмастан көзін алмай отырған Жақия. Студкеңестің төрағалығынан бас тартқалы отыр деп ойлады ма, Жақия орнынан тұрып, жігіттің арқасынан қақты. Ал, Алмасжан, іске сәт! Екеуі қоштасты. Алмас иығы сөлбірейіп сыртқа беттеді, есіктің тұтқасын ұстап, шығар-шықпасын білмегендей кідіріп қалды. Жақияның өзінен көз алмай отырғанын сезіп жауырын терлеп кетті. Жақия күтпеген әңгіме естігендей қасақана таң қалған рай танытып, Алмасқа қадала қарап, үнсіз отырып қалды. Үкім күткендей басы салбырап, иығы сөлбірейіп, сілейіп Алмас тұр. Ту-у, қандай ақылсыз едің!.. Бұған дейін неге айтпадың? Әй, баламысың деген... Сенен басқа кімдер бар? Әй, оны қойшы! Санақта бар, санатта жоқ біреу. Елемесов ше? Оларға сен қалай қосылып кетіп жүрсің? Бәрінен бұрын, шырағым-ау, сенің өмірің бұзылады ғой, – деп Жақия бұған дейін талай студентке сан қайталап айтқан сөзін зуылдатты. О-о-н-о-лар кешірер ме екен? – деп сұқ саусағын шошайтып, төбені нұсқады. Алмас басы салбырап, мұрнын пыс-пыс тартып, қимыл-қыбырсыз тұр. Жақияның аузынан шыққан сөзді қалт еткізбей орындауға бейім.
Қайткенде де оның алдындағы айыбын жуып, ақталсам деген ойы бар. Тұйықтан шығар жол бар ма, жоқ па? Ол жолды Жақиядан басқа ешкімнің де білмеуі мүмкін. Алмас оған анда-санда көз астынан ұрлана қарап қояды. Көмейдегі көмескіні танығыш Жақия студенттің қандай күйге түскенін, ой-ниетін аңғарды. Алмас бәріне дайын. Тек дұрыстап тапсырма бер, ол жанын салып орындайды. Оған жеке басының амандығы, сонан соң абыройы керек. Алмас көп нәрседен дәмелі. Мұндайларды сатып алу да, сатылып кетуі де оңай ” деп ойлады жымсия күліп отырған Жақия. Орталық комитетке “ жаздым, жаңылдым, Қуатовтың алдауына түсіп қалдым. Арызды Қуатовтың өзі жазып, бізге қол қойдырды ” деп түсініктеме жаз. Алдын алмасақ кешігеміз, шырағым, – деп тартпасынан қалам-қағаз алып, жігітке ұсынды. Мұнда отыра қал да жаз. Алмас декан нұсқаған орынға отырып оның аузынан шыққан сөздің бәрін қалдырмай жазып, қол қойды. Жақия қағазды алып, асықпай оқып шықты, сонан соң сейфке апарып салды. Алмас деканға жасқана қараған. Ол кісі тесіле қарап, жымсия күліп тұр екен. Жақия өзін мазақтап күліп тұрғандай болып көрінді жігітке.
Бірақ көзі көріп тұрған шындыққа көңілі сенбеді. Ол Жақияның жұмбақ күлкісінің мәнін түсінбеді мүлде. Дауысы ызғарлы, түсі де әпсәтте өзгеріп шыға келген. Бара бер, кешке кездесеміз. Алмас деканның бөлмесінен екіұдай күйге түсіп, көңілі қобалжып шықты. Су жаңа киіміне жуып кетіре алмастай дақ түскен сияқты. Жақияның алдында ауыз аша алмай абдырап, бейшара күйге түскеніне күйінді. Қара басының қамы үшін ұрланып барып Аяғанға, бүкіл курсына топырақ шашқанын ойлап, екі беті дуылдады. Жатақханаға қарай аяңдап келе жатып өзін өзі ақтауға тырысты. Бірақ көңіліндегі мұз ерімеді. Мұнда да қаптаған адам, залдың іші көк түтін. Асылхан қызды жалғыз қалдырып, үлкен залды аралап, орын іздеп кеткен, көп ұзамай қайтып оралды. Өзі алға түсті, қыз соңына ілесті. Алты адамға арналған столда төрт жігіт отыр екен. Біреуі мас, столға етпеттеп жатып, қорылдап ұйықтап қалған, қалғандары шалабуырыл. Тамақтарын әлдеқашан ішіп болған, бөтелкеде аз ғана арақ қалыпты. Жаңа келген екеудің сәлеміне отырғандар сарт мәзірет жасап, немқұрайды бас изесті. Шашын шалқасынан жатқызып, жылмитып тараған ақсұр өңді жігіттің Ақботаға телміріп қарағанын Асылхан ұнатпады.
Жасы кіші болған соң ауыл баласының әдетіне бағып, әдеп сақтады. Темекісін бір езуінен екіншісіне алма кезек ауыстырып, өзінен көз алмай отырған жігіттің сұғы өңменінен өтіп бара жатқан соң Ақбота жаутаңдап Асылханға қараған. Ақбота оған жалт қарады. Бірақ таныған жоқ, мына кісіні өмірінде бірінші рет көріп отыр. Таң қаламын, – деді жігіт Асылханға менсінбей қарап. Әлденеге қынжылғандай бетін тыржитып, қабағын шытты. Бүкіл денесі селкілдеп, көзінен жас аққанша күлді. Тартып бітпеген темекісін тарелкаға мыжғылап өшірді де, орнынан тұрды. Мен қайттым. Қарындас, атыңыз кім? Ақботаның қолын алып ернін тигізді. Қыз қолына шоқ басқандай шошынып, жұлып алды. Жігіт жымиып күлді де, түнеріп отырған Асылханға көз қиығын тастады. Кәке, кеттік!.. Столға етпеттей жатып, қалғып кеткен жолдастарына көңіл аудармастан үш жігіт кетіп қалды. Оны даяшы келіншек те оятпады. Қыз бен жігіт алдарына келген тамақты үнсіз отырып қаужады. Мас көршілері оянып кетсе мазаларын аларын екеуі де сезіп отыр. Анда-санда қыз Асылханның құлағына сыбырлап қояды. Жігіт оның бір сөзін естіп, бір сөзін естімейді.
Үлкен залдың іші у-шу, музыка үні құлақ жарады, әр-әр тұстан қызып алған адамдардың даурыққан дауысы естіледі. Қисалаңдап билеп жүрген мастар бастары бұлғаңдап сұлу келіншектерге емінеді. Ол бейшаралар шыр-пыр болып, “ кавалерлерінің ” тасасына тығылады. Бастары бұлғаңдағандар өкшелеп қоймайды. Сол сәтте екі қошқар сүзіседі, араға жұрт түседі. Екі қошқар татуласпақ болып бірін-бірі столға шақырады, біріне-бірі басып-басып құяды. Бір кезде сұлу бикеш жайына қалып, екі қошқар құшақтасып кетіп бара жатады. Біраздан кейін ұйықтап жатқан көршілері оянып, басын көтерді де, Асылхан мен Ақботаға кезек-кезек қарап, аң-таң қалды. Екі көзі қып-қызыл. Сақал-мұрты сапсиып өсіп кеткен, тісіне щетка тимегелі талай заман болған сияқты, ара-арасы базданып, үстіндегі киімі де кір. Адам қарайтын түрі қалмапты бейшарада. Ішуге әбден берілген көшенің маскүнемі екендігі түрінен көрініп тұр. Сыйлы азамат болса мас күйінде тастап кете ме, сірә? Қиналған адамдай қабағын тыржитып басын шайқады. Бірнәрсе айтқысы келді, бірақ ерні дірілдеп, сөйлей алмай булықты. Қолы қалтырап, қалған арақты рюмкеге құйды. Жақында кетемін. Нам та-тарам бари бир... Тауып айтты деді ме, тарқылдап күліп алды.
Қайда кететінін айтқан жоқ. Қалтыраған қолымен рюмкені әрең ұстап отыр. Рюмкедегі арақты төгіп ала жаздап екінші қолымен демеп жатып әрең ішті, сонан кейін өзіне өзі келіп, қарсы алдындағы екеуді танып алайын дегендей тесіле қарады. М-мен залалсыз адаммын, – деді бейтаныс жігіт, көзінің астымен Асылханға сүзіле қарап. Сіз бізге кедергі жасаған жоқсыз, – деді Асылхан жымиып. Мен ештеңе естімеймін. Біз барлық жерде ашық сөйлесе береміз. Бейтаныс жігіт Асылханның жауабына разы болғандай тарқ-тарқ күліп, қалтыраған қолын ұсынды. Ақпанов! Знаменитость!.. Тағы да тарқ-тарқ күліп, кетіп қалған үшеуден қалған темекі тұқылып тұтатып тартты. Асылханның есіне Аяғанның “ профессор Алдиыр Ақпанұлының ішіп кеткен баласы бар ” деген сөзі түсті. Біреуі ассисент. Біреуі аспирант. Ал мен... Ал мен маскүнем... Сыздық көкірегі қарс айрылардай терең күрсінді де, өшін темекіден алғысы келгендей көк түтінді будақтатып, үсті-үстіне сорды. Мына жігіттің басқа емес, дәл сол атақты тарихшы Алдияр Ақпанұлының жалғыз ұлы екендігіне Асылханның күмәні қалмады. Атағы жер жарған профессор Ақпанұлы дәуірлеп тұрған заманда оның жалғыз ұлын төңіректеп, онымен дос болуға тырысқан дәмегөйлердің көп болғанын Асылхан сезеді.
Бүгін сол ұл ешкімге керек емес. Кешегі достары реті келіп қалса жүз грамм алып берер, оны бұрынғыдай сыйлап, қадірлемейтіндігіне Асылханның мүлде күмәні жоқ. Жаңағы үш жігіттің бір кезде Сыздықпен дос болуға тырысқаны рас шығар. Ал қазір олар мүйізі қарағайдай ғалым, жақсы қызметтері бар. Әкенің дәулетінің арқасында шалқып жүріп, бәрінен құр қалған Сыздық сияқты бір мысқал пайдасы жоқ пақырды қайтсін. Қолы қалтырап алдында тұрған бөтелкені әрең ұстады, рюмкеге арақ құйып, сіміріп ішті. Сонан соң алқына дем алып, көзін шарт жұмып алып, үн-түнсіз отырып қалды. Екі самайынан сала-сала болып тер сорғалады. Бірдеңеден сезіктенді ме, Ақбота кеткісі келіп тықырши бастады, Асылхан иығынан басып, “ сәл кідіре тұрайық ” деп құлағына сыбырлады. Мүлгіп отырған жігіт көзін ашып алып, Асылханға жалт қарады. Жігіт оның көзінен жылт еткен сәулені байқап қалды. Өйткені сен әлі қулық-сұмдықты білмейсің, әлгілер сияқты есеппен өмір сүрмейсің. Сондықтан оларды суқаным сүймейді. Олар мафия!.. Ал сен әлі басталмаған дәптерсің. Сен үшін Алдияр Ақпанұлы үлкен ғұлама. Сен оған табынасың.
Ал мен... Сенің алдыңда мас болып отырған Сыздық деген пақыр, к сожалению, сол кісінің жалғыз ұлы... Ішіп алғандікі ме, жоқ әлде, әдеті ме қалшылдап, аузы көпіріп, айқайға басты. Оған назар аударып жатқан ешкім жоқ, мейрамхана жабылатын уақыт болып қалғандықтан ба, көпшілік қызған, әркім өз айқайымен, өз шуымен мәре-сәре. Сыздық тарқ-тарқ күлді. Кейде өздері шақырады. Маған көп керегі жоқ. Мен сен сияқты адам таңдамаймын. Сондықтан менде дос көп. Олар біздің шалдың арқасында адам болған. Кейін ананың, әлгінің... Фу, иттің атын ұмыттым. Ол да шалдың шәкірті. Фу-у, доңыз! Олар қарғылы төбеттер! Мафия! Біліп отырсың ба, м-а-ф-и-я!.. Сыздық рюмкедегі арақты сіміріп жіберіп, “ шампаннан құй ” дегендей белгі берді. Бір бокал шампаннан кейін маңдайынан бұрқ етіп тер шықты, екі көзі боталап, шарасы үлкейе түскендей болып көрінді екеуіне. Жаңа әзірде ғана өңі сұрланып отыр еді, енді бетіне қан жүгіріп, көзінде жылт ойнады. Асылхан үнсіз бас шайқады. Әлде сен де оны сатып кеттің бе? Қазақтардың бәрі сатқын.
Олар кім күшті болса соның сойылын соғады. Фу-у, әкеңнің!.. Бәрің идиотсың! Бәрің! Маған арақ ішуді үйреткен, баулыған Жақия да... Идиоты!.. Қазақтарға байланысты айтылған артық сөзіңізді қайтып алыңыз. Қайтып алмасаңыз, біз үйге қайтамыз... Сыздық шын қиналды. Ішіне біраз арақ кеткенмен намыс шіркін жолына көлденең түсіп жатып алған, қыз бен жігіттің алдында бағамды түсірмейін деп қыстығып, қиналып отыр. Ол гений!.. Ол жүз жылда бір-ақ туатын адам. Мен оны білемін. Білгеннен кейін айтып отырмын. Ондай біртуар марқасқалар қазақтың маңдайына сыймайды. Қазаққа мықтылар, тұлпарлар емес, жабылар, жауырлар, ешактар керек. Байларов жабы, Жақия деген менің рюмкелес досым ешак... Ал менің әкем – тұлпар! Сондықтан оны жабылып жүріп құлатты. Ол қазір орнынан тұра алмайды. Төсекте жатып кәк етеді. Ал Жақия, күні кеше маған арақ тасып, жүгіріп жүретін Жақия ешак қазір профессор! Ха-ха-ха! Бұл тұлпарлардың емес, жабылардың заманы!.. Жарыстырсаң жабы озады, жабы!.. Айқайлап сөйлеген Сыздық бір фужер шампанды сіміріп жіберді де, орнынан сүйретіліп тұрып, тәлтіректеп сыртқа беттеді.
Асылхан даяшыға тиісті ақшасын төлеп, тағы да бір бөтелке шампан алып, оған ілескен. Алдияр Ақпанұлы деген кісіні көрейік. Ол ғұлама адам, Ақбота. Ол кісіні көргім келеді. Аз ғана отырамыз, – деп қиылған жігітінің көңілін қимаған қыз қынжыла тұрып келісті. Ол адамды бір рет көру арманым еді. Мені жатақханаға кіргізбей қояды. Профессор Алдияр Ақпанұлы “ Алматы ” мейрамханасының қарсысындағы үйдің бірінші қабатында тұрады екен. Араққа шампан араластырып ішкен Сыздық қайтадан мас болып қалыпты. Аяғын әлтек-тәлтек басқан жігітті Асылхан қолтықтады. Сағат он бірден асса да сыртқы есік бекітілмепті, Сыздық бір теуіп еді, ашылып кетті. Имене басып үйге кірген қыз бен жігіт состиып-состиып тұрып қалды да, Сыздық жуынатын бөлмеге кіріп кетті. Асылхан дәліздің шамын жақты. Дәліз лас екен, көптен бері тазаланбағаны көрініп тұр. Ескірген аяқ киімдер, қалай болса солай шашылып жатыр. Мынау атақты профессор тұратын үйге мүлде ұқсамайды. Екі дай болып тұрғанда жігіт қайтып оралды. Не істерін білмей абыржыңқырап тұрған Асылханды жетелеп, профессор жатқан бөлмеге алып барды. Асылханды бөлмеге жетелеп кіргізіп, қолындағы шампанын алып, шығып кетті.
Қыз бен жігіт ағаш төсекте шалқасынан түсіп қимыл-қыбырсыз сұлқ жатқан, шашы аппақ болып ағарған, түсі темекінің күліндей, сақал-мұрты өсіп кеткен бейтаныс адамға таңырқай қарап тұрып қалды. Жүзін әжім шимайлап, тіршілктің тауқыметі мен қасірет-қайғысы қажытқан, көзге қораш кішкентай шал жігіттің қиялындағы Алдияр Ақпанұлына мүлде ұқсамайтын еді. Аяғанның айтысына қарағанда, профессор ұзын бойлы, маңдайы кереқарыс, буырыл шашты, көзі кісінің өңменінен өтіп кетердей өткір, қыр мұрынды көрікті кісі болатын. Профессор көзін сәл ғана ашты да, өзінен көз алмай тұрған бейтаныс екеуге назар аударды. Асып-сасып қолын ала жүгірді. Профессордың қозғалыссыз жатқан сұп-суық қолын ұстады. Асылханның денесі дір ете қалды. Дауысы тым әлсіз. Ақбота оның не дегенін мүлде естімеді. Сыздықпен бірге ләйліп жүрген көп маскүнемнің бірі деп ойлады ма, профессор қабағын тарс түйіп, көзін жұмып алды. Жігіт оның ауанын аңғарып, маңдайынан бұрқ етіп тер шықты. Атыңызға сырттай қанық ем. Бір көру арманым еді сізді... Асылханның сөзі мүлде қиыспай, бірді айтып, бірге кетіп, әбден далбасалады. Профессордың көзі ашылмады, қабағы жазылмады. Танауы қусырылып, өңі сұп-сұр болып жатыр.
Ас үй жақтан салдыр-гүлдір еткен дыбыс шықты, профессор сонда да селт еткен жоқ, мұндайға әбден үйренген сияқты. Шампанды көтеріп, Сыздық қайтып оралды. Бұл да кейін сатып кетеді. Ал сен соны біле тұра осыларға қамқорлық жасайсың. Сыздық тілін шайнап, әрең сөйледі. Кіреберістегі креслоға сылқ етіп отыра кетті де, тағы да бірнәрсе айтпаққа тырысты, бірақ тілі икемге келмеді, алдымен көзі жұмылды, сонан соң қорылдай бастады. Профессор көзін ашып алып, ұлына қарады. Мен Асылхан деген ініңіз боламын. Құрылысшымын, аға. Мына қыз Ақбота, – деді жігіт батылданып. Алдияр Ақпанұлы көзін кең ашып, екеуіне сәп салып ұзағырақ қарады. Екеуінің бөтен оймен келмегеніне және Сыздықтың өзін әбден ығыр қылған көп шуылдағы еместігіне көзі жетті ме, өңі жылып, жылы шырай танытты. Мінезі де солай шығар ” деп ойлады Ақбота. Сізге сәлем беріп шығайық деп келіп едік. Сіз секілді ардақты ағаларымыз көп емес. Сізге тілектестігімізді білдіреміз, – деп ол бар білер жақсы сөздерін төкті. Ақбота екінші креслоға жайғасты да, Асылхан профессор жатқан төсектің аяқ жағына отырды. Әй, Сыздық!
Асылхан оның құшағындағы бөтелкені алып, бұрышқа қоя салды. Ол “ ерке баланы ” арқалап, жатын бөлмесіне жеткізді. Бөлме лас, еден ыбырсып жатыр, өмірі сыпырылмаған, жуылмаған тәрізді, қабырғаларына шаң тұрған. Терезе бес батпан кір. Төсектің тұсына ерлі-зайыптылардың үлкейтілген суреті ілінген. Асылхан жақындап келіп, үңіліп қарады, Сыздықты таныды, иегінің дәл ортасында тамып кеткен тамшыдай меңі бар келіншек суретке жымиып күліп түсіпті. Төсектің тұсына бұрын кілем ілінген болу керек, ізі қалыпты. Ескі шифонердің бетін қалың шаң тұтыпты. Сыздықтың аяғын, сырт киімін шешіндірді, бейшара былқ-сылқ етіп, қорылдап жатыр. Іш киімдері әбден кірлеген, майкасының қолтығы айырылып кетіпті. Асылханның танауын күлімсі иіс қытықтады. Ол тыжырынып, жігіттің үстін одеялмен жапты да, шамды өшіріп, қайтып оралды. Еш жерде жұмыс істемейді. Үйдегі дүниені сатып, арақ ішеді. Кешелі бері менің кітаптарыма қол сала бастады. Асылхан кең бөлменің екі қабырғасын түгел алып тұрған кітаптарды шолып шықты. Мұншама көп кітапты жеке адамның үйінен көрген емес. Көп кітаптың арасында көлемі үлкен, қалыңдығы қарс келетіндері көп екен. Төсектің тұсына жұбайы екеуінің үлкейтілген суреті ілініпті.
Алдияр Ақпанұлы жас кезінде өте келісті кісі болған тәрізді. Толқынды қара бұйра шашы маңдайын жауып тұр, қаршыға көз келісті жігіт кісіге паң қарайды. Жанындағы жас келіншек ұяң, миығына көзге шалынар-шалынбас күлкі ұялаған. Көз шарасы кең, адамға жасқана жаудырай қарайтын жұқалтаң келген келіншек тәрізді. Сыздық шешесіне тартқан екен. Асылханның суретке көз тоқтатып қарағанын байқаған профессор: – Шешелерің осы кісі болады, – деп күрсінді. Отыз үш жыл отастық. Өте жақсы адам еді марқұм. Шал сол қолымен дымданған көзін сүртіп, үн-түнсіз жатып қалды. Біраздан кейін Асылханды ымдап шақырып, құлағына сыбырлады. Қыз шығып кеткен соң шал қинала сөйледі. Біреу көмектеспесе, орнымнан тұра алмаймын, бұтыма жіберіп жата беремін. Сенген адамым – жалғыз ұлдың тірлігін өзің көрдің. Көзін тырнап ашады да, арақ іздеп тентіреп кетеді. Кей күндері бір ұрттам суға зар болып, көзім бозарып, жата беремін, – деді ол мұң шағып. Асылханның көмегімен басын көтеріп, тіктеліп отырды. Қазақтың баласысың ғой, қарағым, көмектес. Асылхан қарт профессорды жүрегі езіле аяп кетті, алқымына ыстық жас кептелді.
Қу сүлдері қалған шалды көтеріп, туалетке апарып отырғызды да, төсегін ретке келтірді. Ақ сейсеп пен жайманы ваннаға салып, су ағызды. Иістеніп кеткен екен, кір сабынның алқымдысымен жуып, жайды. Сонан соң бөлменің терезесін ашып тастады. Кетеміз деп тықыршып отырған Ақбота жағдайға қаныққаннан кейін білегін сыбанып, іске кірісіп кетті, алдымен ас бөлмен тазалап, баттасып жатқан ыдыс-аяқты жуды. Асылхан қарт профессорды жуындырды, іш киімдерін ауыстырып кигізген соң көтеріп әкеліп креслоға отырғызды. Жасаураған көзін алақанымен сүртіп, біраз уақыт сөйлей алмай кемсеңдеді. Әлденуақыттан соң ұмытқаны есіне түскендей басын көтеріп алды да, жан-жағына қарады. Сол жерде қалам бар. Асылхан әкеліп берген кітаптың бірінші бетіне сол қолымен асықпай отырып бірнеше сөз жазды. Ойланып отырып тағы да бір ауыз сөз қосты да, қолын қойып, жігітке ұсынды. Алдияр Ақпанұлы секілді атақты ғалымның үйіне барамын, қолтаңба қойған кітабын аламын деп ойламаған жігіттің төбесі көкке екі елі жетпей қалды. Профессор оған таң қала қарады. Сонан кейін ол кітаптың ксерокөшірмесін Аяғаннан алып оқығанын, алған әсерін асықпай отырып баяндады. Сол қолымен креслоның жақтау ағашын ұрып, астыңғы ернін ызақорлана тістеледі.
Аяғанды нақақ күйдірді. Олар адам өлтіруден де тайынбайды. Мені осы күйге жеткізген солар, өз шәкірттерім, – деп кіжіне сөйледі. Орнынан тұрып кетпек болып талпынып еді, қайта құлады. Аяғанды антисоветчик деп шығарыпты. Ой, сұмдық-ай! Мыналары жауыздық қой тегі!.. Алдияр Ақпанұлы мырс күлді. Көзін жұмып алып, қабағын түйіп, басын изектетіп үнсіз отырды. Біраздан кейін: – Күш кімнің қолында болса шындық соған қызмет жасайды, қарағым, – деп күрсінді. Олар Аяғанды қамамас бұрын дайындалған. Ондағылар да ақымақ емес, біледі. Адамда құн қалды ма қазір? Қолының қалтырағанын жігіттен жасырғысы келді ме, креслоның жақтауын мықтап ұстап алды. Бұрын мені бір сағат көрмесе “ сағынып қалатын ” шәкірттерім мүлде жоламайды. Олардың барлығы Байларовтың сарбазына айналып кетті. Қарсыласқан жалғыз Аяған еді. Оған істегендерін көрмеймісің. Е-е, қарағым-ай, бұл бір біздің институттағы жағдай дейсің бе?! Қоғам мафияның қолына көшіп кеткелі қашан. Болашаққа сенім артқаннан басқа үміт қалмады менде. Өмір бойы тірнектеп жүріп жинап, жазған еңбегім нырай болды. Қазақ халқының шын тарихын жасайтын ұрпақ келеді, аға.
Үмітке жармасып, өлмей тірі жүрміз әйтеуір... Шал шалқайыңқырап отырып, көзін жұмып, үнсіз қалды. Жігіт оның жүзіне көз қиығын тастады. Ұзарып өскен буырыл сақалы майда бұйра. Қас шебер әдейілеп бір талдап бұйралаған секілді. Ұзарып өскен мұртының шалғысы ширатыла бастапты. Сақал-мұрты үлкен адамға осыншалық жарасып, оны парасатты дегдар етіп көрсетеді екен. Қарт профессор көзін ашып алып, жігітке жалт қарады. Ақырын ғана күрсінді. Бірақ үндеген жоқ. Үнсіздік ұзаққа созылды. Ас үйді, қонақ бөлмені тазалап, жуып шаршаған Ақбота жуынып келіп, Асылханның жанына жайғасты да, сағатын көрсетті. Сағаттың тілі түнгі үшті көрсетіп тұр екен. Түннің бір уағы болды, жатып дем алыңдар, – деді шал есінеп отырған қызға қарап. Ақбота алақанымен аузын жауып, басын бұрып әкетті. Шал ләм деместен бас изеді. Үшеуі әңгімелесіп отырып шампан шарабын тауысты. Алдияр Ақпанұлы ашық адам екен. Іші толып қалған сияқты, шешіліп сөйледі, жан жарымен қалай танысып, қалай үйленгенін, басынан өткен қиыншылықтарын әңгімеледі. Ол кісінің “ ұлтшыл ” деген жаламен жеті жыл отырып келгенін Асылхан бұрын білмейтін еді.
Соңына шам алып түскен Мұса Байларовқа ғылыми жетекші болғанын, оның кандидаттық еңбегін әупіріммен әрең қорғап шыққанын, министрдің қызына үйленіп, тасының өрге домалағанын профессордың аузынан естіді. Ешкімге қарсы келмейтін қағлез, лыпып тұрған жігіт еді. Кейін өзгеріп кетті. Соған қарағанда істен біржола шықпаған-ау, сірә, – деп күлді профессор. Бір жыл декан, бір жыл проректор болды. Жарты жыл министрлікте отырды да, ректордың креслосына қонжиды. Күні кеше алдымда құлдыраңдап жүгіріп жүретін бала мені танымай қалыпты. Оны қойшы, бәрінен бұрын ғылымға қиянат жасай бастады ғой. Біреулердің көмегімен докторлық диссертация жазды. Су-у! Түк жоқ. Қарсы болдым, шынымды айттым. Иманы барлар үндемеді. Қалғандары шәуілдеп үріп, мені жеп қоя жаздады. Профессор көкірегі қарс айрылардай күрсінді де, тас мүсіндей болып, қимыл-қыбырсыз ұзақ отырды. Әбден әлсіреген, жүйкесі жұқарған сияқты, аз ғана сөйлеп еді, ентігіп шаршап қалды. Оның маңдайынан шып-шып шыққан терді Асылхан да, Ақбота да көрді. Сонан соң кекіре бастады. Ақбота шай демдеді. Бір кесе шай ішкен соң ғана көзіне жылт кіріп, бетіне қызыл жүгірді. Мен өмір бойы жеңілумен келемін.
Азын-аулақ жеңістерім маған аса зор күшке түсті. Сол кішкентай жеңістерге мен бүкіл өмірімді арнадым. Бірақ негізгі жеңісіме жете алмадым, қарағым. Сорыма жаратылған жалғыздың азабын тартып, мешел баладай омалып отырысым мынау. Осы үйде тұрып, маған қарайтын студент балаларды ол сыйдырмады. Ешкім жоламайды бұл үйге. Соңына қалар ұрпағым жөні түзу азамат болса, мен жетпеген биікке сол шығар, мен тындырмаған істі сол тиянақтар деп көңіл жұбатар едім. Е-е-е!.. Бұл да жеңіліс!.. Ең үлкен жеңіліс осы, қарағым. Өзегін өкініш өртеп, көзіне жас іркілді. Шалды аяды ма, үнсіз отырған Ақботаның мұрны пышылдап, көз шарасы жасқа толды. Барсын... – Үйленсе, мойнына тұзақ түссе, бәлкім, бұлай тайраңдамас еді. Е-е, қарағым-ай... Үйленген бір кезде. Бірінші келін тәп-тәуір бала сияқты еді... Әлдекімдердің арбауына түсіп, арандап қалды бейшара. Біреуге тұрмысқа шығып еді, онымен де ажырасыпты. Адам тағдырына байланысты осыншама тарихты еш толқусыз, қиналмай, қынжылмай жайбарақат айтып отырған ғалымға Ақбота таң қала қарады. Өмірден әбден жерінген сияқты ” деп ойлады қыз.
Осынау жұмбағы көп дүниені тек жап-жасыл күйінде көріп үйренген қыз қарт профессордың жанын жегідей жеген қайғының салмағын қанша тырысса да безбендей алмас еді. Алдияр Ақпанұлының көзін тырнап ашқалы бергі көрген қайғы-қасіретін кез келген пенде көтеріп жүре алмас-ау, сірә. Алысқа кеткен атағына қарап қалың жұрт оны сыпыраның ішінде туған, үнемі жолы болғыш, ең бір бақытты адам деп есептейтінін профессордың өзі де біледі. Мұндай сөзді талай рет естіген. Басынан өткен қым-қиғаш тарихты айтып, жұрттың көңілін бұзбайын дейді. Көргенін, басынан өткенін тізіп жазса талай кітап болар еді. Он сегізінші жылғы аласапыранда әкесі мен шешесін ақтар киіз үйге қамап, тірідей өртеп жіберді. Ол кезде Алдияр үш-ақ жаста екен. Бір жасар қарындасын ағайындары асырап алған тәрізді. Ол бейшара көп ұзамай құдыққа құлап өліпті. Аңырап қалған жетімектерді ағайын, туғандар таратып алған көрінеді. Олар кімдер, бірге туған бауырлары қайда? Алдиярға мұның бәрі жұмбақ. Әркімнің қолында кеткен төрт ұл “ Алдияр деген ініміз бар еді-ау ” деп іздеп келмеді. Соған қарағанда сорлы жетімектер отыз екінің зобалаңында аштан өлген шығар деп ойлады. Алдияр иманы бар, қайырымды адамға тап болды.
Қысы-жазы үстінен қаудыр тонын, басынан тұмағын тастамайтын шоқша сақалды Ақпан есімді сол шалдың арқасында Алдияр аман қалған. Ақпан шал сегіз жасар Алдиярды балалар үйіне әкеліп тапсырған. Ол кісіні қайтып көрген жоқ. Ақпан шал байпағынан басқа сүйенері жоқ, ілдалдалап әрең күн көріп жүрген бейшара еді. Алдиярды балалар үйіне өткізген соң ұзамаған сияқты. Балалар үйіне келмесе ел басына туған нәубеттің құрбанына айналарына Алдиярдың ешқандай күмәні болған емес. Балалар үйінің бір уыс талқанының арқасында жаны қалды. Балалар үйінің бір уыс қара талқаны талай-талай жетімекті қиын-қыстау заманнан, аузын арандай ашқан аштықтан құтқарды. Алдияр өз қолы өз аузына жеткенше бір рет тойып тамақ ішті ме екен? Енді ес жиып, ерқара болып қатарға қосылғаны сол еді, соғыс басталып, әркім басымен қайғы болып кетті. Қырық екінің күзінде үйленген, үш күннен кейін майданға аттанды. Майданда, немістердің тұтқынында жүріп көрген азабын айтып тауыса алсын ба. Кеңестің түрмесінде өткен жеті жылы және бар. Екінші рет мың да тоғыз жүз қырық тоғызыншы жылы үйленді... Жалғыз ұл сүйді. Таң атты, аға. Рұқсат болса біз қайтайық.
Қарсы болмасаңыз, келіп көмектесіп тұрайық, – деді Асылхан орнынан тұрып. Шалқайыңқырап отырған Алдияр қарт көзін ашқан жоқ, “ асықпа, отыр ” дегендей сол қолын көтеріп, белгі берді. Оны қорғау керек. Ал менде күресетін күш жоқ. Мен сағатымды санап жатқан жанмын. Үш бөлмелі үйде сорайып жалғыз қалайын деп тұрмын. Аяғанның отбасын осында көшіріп әкелсеңдер дұрыс болар еді. Аяғанның боталары маған да бөтен емес, – деп жымиды шал. От жақпайды. Ендігі қалған өмірімді Аяғанға арнадым, – деді Алдияр Ақпанұлы, қоштасарға келгенде Асылханның қолын ұзағырақ қысып ұстап жатты. Иегі кемсеңдеп көзі жасаурады. Бақытты болыңдар, қарақтарым! Қыздың маңдайынан сүйіп, арқасынан қақты. Сендерге есік ашық. Түні бойы кірпік ілмеген қыз бен жігіт жетектескен күйі Жамбыл көшесімен жаяу тартты. Салқын ауаға шыққан соң қыз тез сергіді. Ол сынбапты, – деді жігіт шамырқанып. Өмірбаян Баққожа Мұқай ( 1948–2008 ) 31 қаңтарда Алматы облысы, Райымбек ауданына қарасты Нарынқол ауылында туған. Мәдениет министрлігінің репертуарлық-редакциялық алқасында Бас редактор, бас басқарма бастығы болған. Қазақстан Республикасының ЮНЕСКО істері жөніндегі Ұлттық комиссиясының мүшесі. Бірнеше медальдармен марапатталған.
Ол « Жалғыз жаяу », « Өмірзая » атты романдары мен « Жаңбыр жауып тұр », « Өмір арнасы », « Аққу сазы », « Мазасыз маусым », « Дүние кезек », « Тоят түні », « Жеті желі », « Алғашқы махаббат », « Ертегідей ертеңім » атты кітаптардың авторы. Шығармалары тәжік, қырғыз, белорус, якут, татар, башқұрт, чех, орыс, өзбек, қарақалпақ, түрікмен, корей тілдеріне аударылған. Орыс тілінде 1984 жылы « Водоворот », 1988 жылы « Белая птица » атты кітаптары шыққан. Оннан астам драмалық шығармалары Қазақстандағы және шет елдердегі театрларда қойылған. Бірқатар жазушылардың шығармаларын қазақ тіліне аударған. Үлкендерге менмендігі жоқ, қолды-аяққа жеңіл “ кішкентай адамдардың ” ұнайтынын іші сезеді. Тағдыры солардың қолында. Әлгілер қолдаса – жолы даңғыл. Мақсатына жанын қинамай, толып жатқан кедергілерге сүрінбей, болар-болмасқа болдырмай жетеді. Сондықтан әрбір мүмкіндікті пайдалануы керек. Қолына билік бергендердің сенімін ақтаса өз биігіне әпсәтте секіріп шығарына күмәні жоқ. Алды-артын танып, біліп қалған Алмастың түйіні осы.
Қолына тізгін тиісімен студенттерді бір шыбықпен айдауға кірісті; ең алдымен студенттік кеңестің мүшелерін ықтырып алды, сосын бөлмелерді аралап, төменгі курста оқитындардың тәртібі мен тазалығын тексеріп, зәрелерін зәр түбіне жіберді. Сөйтіп күні кеше ғана ешкіммен ісі болмай өзімен-өзі жүрген белгісіз жігіт көзді ашып-жұмғанша аты шығып, атаққа ілінді. Ол жатақханаға қатаң тәртіп орнатты. Бұрын кіре-берісте вахтерден басқа ешкім тұрмайтын, осы күні кірер есікті жатақханада тұратындар кезекпе-кезек күзетеді. Бөтен адамдар жатақханаға емін-еркін кіріп, рұқсатсыз қонып қалмайды. Аптасына екі рет арнайы құрылған топ бүкіл жатақхананы тексеріп, студенттер кеңесінің төрағасына есеп береді. Тәртіп бұзғандарға кешірім жоқ, әлдекімдерге арқа сүйеп, бағынғысы келмей тайраңдаған бірнеше студентті кеңестің қаулысымен жатақханадан шығартып жібергелі бері Алмасты иығымен қағып кеткісі келіп тұратындардың екпіні бәсең. Студенттердің тізесі деканның емес, студенттер кеңесі төрағасының алдында дірілдейтін болды. Ол өзіне берілген мүмкіндікті мықтап пайдалануға тырысты, ең алдымен түкпірдегі көзден тасалау бөлмені босаттырып, көшіріп кірді. Жанына әдейі бірінші курстың студентін таңдады, бейшарада артық сөз жоқ, тыпыңдап жүгіріп жүріп бар шаруаны тап-тұйнақтай етіп тындырады. Дүкенге бару, еден жуу соның мойнында. Қашан болсын Алмастың қабағын аңдып отырғаны.
Кішкентайынан мансаптың аузына қарап өскен ауыл баласының тірлігі қалада да өзгермейді. Олар үлкен қызметі барларға өзіміз сияқты аяқ-қолы бар қарапайым пенде деп емес, мансап ретінде қарайды. Мансабы бар пенде тізімдегі адам. Үкіметтің адамы. Қарапайым ғана студенттің аяқ астынан мансапқа айналған Алмасқа деген қыздардың көзқарасы өзгерген сыңайлы. Бұл өзгерісті ол іштей сезіп жүр. Бұрын да жерге қарап қалған жігіт емес еді, енді абыройы аспандап, айдарынан жел есті. Себеп – олардың тағдыры Алмастың қолында. Қайсысын болсын күйдіре салу оп-оңай. Бөлмелерінің тазалығына үш рет екілік қойса жетіп жатыр, сонан кейін студенттік кеңестің отырысында қарап, шара қолданады. Мұндайға келгенде тапқыр, алдына жан салмайды. Күтпеген жерден ешкімнің есіне келмеген ұтқыр шешім тауып, басқаларды таң қалдыра салады. Мұнысына өзі де таң қалады. Желеп-жебеп жүретін пірі қысылып, қиналған сәтте келіп, құлағына сыбырлайтын сияқты. Күні кеше болар-болмас мәселеге бола бас қатырып, қиналып тұратын бұйығы жігіт қолына билік тиген соң ашылды. Мансап шіркіннің осындай құдіреті болады екен. Ол аз ғана уақыттың аралығында ширығып, ширап шыға келді. Жақия өте разы сияқты.
Екі күннің бірінде шақырып алып, арқасынан қағып, екі аяғын жерге тигізбей мақтайды. Пенде баласы мақтағанды жек көрсін бе, төбесі көкке екі-ақ елі жетпей қалады. Басқа емес, Жақияның, екінің бірінің қолы жете бермейтін адамның көңілін тапқанына мәз. Оның мықтылығына, көңіліне ұнаған адамға жақсылықты үйіп-төгіп жасай салатындығына, жағасына жармасқан пендені ес жиюға шамасын келтірмей шалқасынан түсіретіндігіне көзі әбден жеткен. Басқаны былай қойғанда, атағы иісі қазаққа мәлім профессор Алдияр Ақпанұлының аяғын көктен келтірген жоқ па!.. Аяған анау, екі көзі төрт болып түрмеде жатыр. Олардың жанында бұл кім? Абайсызда арандап қала жаздағанын ойласа жүрегін үрей қысып, құты қашады. Ендігі мақсаты – Жақияны сеніміне кіріп, күнәсін жуу. Ол қолдаса аяңмен-ақ талай жерге жетеріне сенімді. Жақияның кімге арқа сүйейтінін біледі. Оның артында асқар тауы – Мұса тұр. Ал ректордың кімдермен байланысы барын іші сезеді. Ол құдай емес, құдайдан былай емес. Аяғанның Алдияр шалға жақтасып, жыртысын жыртып, ректорға қарсы шығып жүргенін дер кезінде білмей қара басты. Білсе студенттерді ұйымдастырып, жоғарғы жаққа хат жазып не жыны бар?
Апыр-ау, соншалық үлкен тәуекелге баратындай Аяған екі туып бір қалғаны ма еді?! Қандай жақсылығы өтіп кетіп еді оның? Рас, сыйлас, сырлас болды. Сыйласқан адамдары үшін әр сәт сайын отқа түссе не тамтығы қалады?! Жоқ, болмайды екен. Әркімнің қызығы өзіне. Аяған өкпелесе көшке берген тайын қайтып алсын. Біреу үшін айдаһардың аузына барып түспейді. Ақырын жүріп, анық баспаса күйіп тұрған заманда күйіп кету оңай. Араша түсер ағайын табылмайды тіпті. Алып машинаның алмастай пышағы сенің жасыңа да, басыңа да қарамайды, турап жібереді. Алып машинаның әр-әр жерге құрылған қақпаны бар, абайламаған адам арандайды. Абайламаған пенде Аяғанның кебін киеді. Ол бейшара мүгедек профессордың жеңіліп қаларын біле тұра ақжүректігі ұстап, жыртысын жыртып, соның сойылын соқты. Ақыры Жақияның, кім білсін, бәлкім, ректордың шығар, бір сілкігеніне жарамай жалпасынан түсті. Жоқ, Алмас ол сияқты ақылсыз емес, өлетін жерін біледі. Сондықтан шын мықтыларға жанын аямай жүгіріп жүріп қызмет етеді, олар өздеріне шын берілген пендесін далаға тастай қоймас. Осындай қорытындыға келген жігіт Жақияның аузынан шыққан сөзді қалт еткізбей орындауға дайын еді.
Оның ниетін сұңғыла Жақия тез аңғарды, сөйтіп оп-оңай алмас қылышқа айнала салған Алмасты әлі күнге шегінбей Аяғанның жоқтаушысы болып жүрген екі студентке айдап салды. Қайралып бабына келіп тұрғаш қылыш – жігіт кімнің де болсын басын қағып тастауға әзір еді. Аяғанның жоғын жоқтап, айқайға аттан қосып жүрген Қаңтарбаев пен Елемесовты қақпанға түсіру студкеңес төрағасына мүлде қиын болған жоқ. Екеуі де ауқатты ортадан шыққан, анда-санда қыздарды алып, ресторанға барып тұрады. Елемесов кішкене ішсе қызып қалып, жеңілтектеніп кетеді, Қаңтарбаев та тартынбайды. Олардың осындай осалдықтарын білетін Алмас екеуінің соңына өзімен бірге тұратын Сағындықты салып қойған. Сенбі күні кешкі апақ-сапақта жерден жеті қоян тапқандай екі өкпесін қолына алып жеткен Сағындық: – Олар “ Есік ” ресторанына кірді, – деді танауы желпілдеп. Алмас ептеп езу тартты. Есіктің алдында бол, әлгілер келгенде маған хабарла. Сағындық шығып кеткен соң фотоаппаратын дайындады, ойы мас болып, басы бұлғақтаған Қаңтарбаев пен Елемесовті суретке түсіру. Сурет – бұлтартпас айғақ. Ал егер оларды ресторанда отырғанда суретке түсіріп алса ше? Тамаша идея! Ол асығыс киініп, бірінші қабатқа түсті. Сағындық жоқ.
Кезекшілікте отырған кемпірге ескертіп, екінші қабатқа көтерілген, соңынан Сағындық қуып жетті. Оны арқасынан қақты. Әлгілерді суретке түсіріп аласың. Байқа, ниетіңді сезіп қалып жүрмесін. Көзі кілмиген, жалаң ерін сары жігіт. Біреуге жақсылық жасауға келгенде тартыншақтап баспайды, жаманшылыққа келгенде алдына жан салмайды. Курстастарын, оқытушыларды сыртынан ғайбаттап, кекеп-мұқап, бір сөзді екі етпейтін қағлез бала сияқтанып көрінген соң бауырына тартқан. Енді байқап қараса кесіп алса қан шықпайтынның нағыз өзі секілді. Алмасқа керегі осындай адам – айтқанын қарсыласпай орындайды және мынау лас іс-ау деп тартыншақтамайды. Мұндай пендені иісшіл итпен іздеп таппасын біледі, сондықтан ретіне қарай көтермелеп, басқаларға үлгі етіп отырады. Мұндайда Сағындықтың танауы шелектей болып, шалқая түседі. Сыртынан өзі туралы оның не дейтінін білмейді, алдында құлдыраңдап жүгіріп, айтқанын қалт еткізбей орындайды. Әзірше ренжіскен жері жоқ, екеуі талағы жабысқан тату. Сағындық тарқылдап күліп, фотоаппаратты мойнына асып алып, сиыр жорғасына салып жөнелді. Жалғыз қалған Алмас ой-жоспарын қайта қарап, біраз түзетулер енгізді. Курстастарының алдында қарабет болып қалмас үшін бүгінгі шаруаға бел шешіп кіріспей тасада тұрып, сырттай бақылаған дұрыс деп шешті.
Егер Қаңтарбаев пен Елемесовты өзі бас болып, студкеңестің жиналысына салып, жатақханадан шығару туралы қаулы қабылдаса бүкіл курстары алдына келеді, олардың тілегін орындамасқа әдді бар ма?! Орындаса тағы пәлеге қалайын деп тұр. Қит етсе басыңды қағып тастаймын деп алмас қылышын жалаңаштап, жалаңдатып дайын отырған Жақия аямайды. Ол ендігісін кешпейді. Сондықтан шегінетін жері жоқ. Студкеңес төрағасының орынбасары болып есептелетін математика факультетінің екінші курс студенті Нина есімді қызға жолықты. Ол қалың көзәйнек киетін, тыриған арық, сары қыз. Жүрісіне қарап оны студенттер “ Түйетауық ” дейді. Бойы ұзын болғанмен кеудесі қысқа. Бұты рабайсыз ұзын, тірсектері шілмиген Нина жүріп келе жатқанда көз алдыңа түйетауық елестейді. Өзі оқу залынан шықпайды, өмірде кітаптан, сабақтан басқа да қызықтың барын біржола ұмытқан тәрізді. Тірлігіне қарасаң әлдеқашан қартайып қалған адамдай. Өзі аса талапшыл, қиқаң-сиқаңы жоқ, бетін әлеміштеп, жігіттердің алдында қылымсып тұратын құрбыларына өлердей өш. Айтқанынан қайтпайтын, өзінікінің теріс екенін білсе де жеңіле салмай тайталасып, таласып тұрып алатын қисық мінезі бар. Оның осы қасиетін білетін Алмас Елемесов пен Қаңтарбаевтың шаруасының шалқасынан келетініне титтей күмән келтірген жоқ.
Сенен басқа сенер адамым жоқ. Құтқара гөр, Ниночка. Аңғал қызды алдай салу қиынға түскен жоқ. Өзіне зор сенім білдірген төрағаның бетінен сүйіп алуға дайын тұр. Екі беті бал-бұл жанып, жымыңдап күле береді. Жатақханаға ішіп келген студенттердің барлығын тізімге алып, жиналысқа салу керек. Бұл ректордың тапсырмасы, – деп өтірікті соқты да жіберді. Қыз сенді. Жымиып күліп, бас изеп тұр. Адамға тура қарағанда көзі тым қорқынышты екен. Басына таяқ тиіп, шошынған сиырдың көзі сияқты алайып, тым үлкейіп кететінін Алмас дәл қазір бірінші рет байқады. Нина шошып кетті. Солардың жанында болуым керек. Қайта, қайта алақанымен аузын жаба береді. Екі қолы дір-дір етеді. Жиналыстарда жұртқа жеңсік бермей, қабағын қарс түйіп алып, көсемдердің, ғұламалардың сөздерінен үзінділер келтіріп, жұртты ықтырып сөйлейтін қызға, жігіттің күлкісі келді. Таңертең маған әкеліп бер, – деді де асығыс адымдап сыртқа беттеді. Есік алдына шыққан жігіт қалай бағдар түзерін білмей тосылды. Хадишамен кездеспегелі біраз болған. Қауіпсіздік комитетінің қызметкерлері үстінен түскен күннен кейін мүлде жоламай қойды. Ол қызға бәлендей көңілі де жоқ еді.
Ойда жоқта танысты, адамның көзін алдар көркі бар, сүйкімді қыз екен, жігіттің арсыз көңілі тоят тіледі. Хадиша оны көп шаршатқан жоқ, өтірікті ақиқаттың тұғырына қондырып әккіленген жігіттің құшағына оп-оңай құлай салды. Таза екен, пәк екен. Пәктігін махаббатының бодауына берді. Жігін анда-санда, іші пысып еріккенде барып тұратын, екеуінің арасындағы қарым-қатынасқа мән-мағына беріп, бас ауыртқан жері жоқ. Хадиша ол үшін ұзақ жолдың бойында жолығып, біраз күн сапарлас болған, жолай қалып қойған көп жолаушылардың бірі тәрізді еді. Алмас өзін зор болашақ күтіп тұрғанына сенетін. Сол сенімі әсіресе студкеңес төрағасы болып, Жақиямен жақындасқалы бері күшейе түскен. Сондықтан әке-шешеден тұл, ертеңгі өмірі бұлдыр құрылысшы қыздың өзіне тең, жақсы жар боларына сенбейтін ол үшін Хадиша кредитке алған зат сияқты ғана еді. Асылханға барғысы келмеді. Оның не айтарын біледі. Асылханның дәл қазір Аяғанды құтқарып алудан басқа уайымы жоқ. Тыпырлап табанынан таусылып, есік тоздырып жүрген шығар. Екі рет Алмасты іздеп келді, оны терезеден көріп, есігін бекітіп алған. Асылханға жақындасамын деп болашағының тамырына балта шабатындай кеңкелес емес, өлер жерін біледі.
Оның соңында үш әріптің адамдарының жүрмегеніне кмі кепіл? Және оның мінезін біледі, болған жағдайды ақыл таразысына салып, сабыр сақтаудың орнына батыл әрекет жасауды, біреу үшін отқа түсіп кетуді қалайды. Орталық партия комитетіне хат жазғанда да соның сөзіне ерді. Шайтан түртіп, айтаққа еремін деп, айдың аманында арандап қала жаздады. Ал оның қылы да қисайған жоқ, дүниесі түгел. Жұмысшыны қауіпсіздік комитеті қайтсін. Оның үстіне Асылхан Ауған соғысына қатысқан. Көзірі қолында. Есіне енді түсті, оның да құйрығында шаласы бар. Жігіттің бойы мұздап, денесі түршікті. Соңында аңдушы түскендей селк етіп, жалт бұрылған. Ешкім жоқ сияқты, соған қарамастан қозғалып кеткен көңілі жуықарада орнына түсе қоймады. Жүрегін үрей шымшылап, берекесі қашты. Жатақханаға бармайды, біткелі тұрған іске кедергі болуы мүмкін. Сонда қайда барады? Ол ой түкпірін ақтарып, жаяулап ұзақ жүрді. Есіне Хадиша түсті. Тойымы жоқ қу көңіл тоят тілеп, дегбірін қашырды. Әлдебір әлеуетті күш оны дедектетіп Аяғанның пәтеріне алып баратын автобус аялдамасына әкелді. Келерін келгенмен ішке кірер-кірмесін білмей толқып, дарбаза алдында дағдарды. Қараңғыда бөтен үйдің алдында тұру қорқынышты екен.
Үйді әлдекімдер торып жүргендей көңіліне күдік шауып, зәресі зәр түбіне кетті. Қос үрей болып, сол төңіректе теңселіп біразжүрді. Әредікте әлдекімдердің ысқырығы, айқайы естіліп қалады. Жақын маңайдан абалап ит үреді. Әлдекім мысық табандап жақындап келе жатқан тәрізді. Жігіт енді шын қорқа бастады. Жалғыз-жарым жүрген кісіні кім аясын, көше тентектерінің ортасына түссе местей қылып сабап, тыржалаңаш шешіндіріп кетеді. Олардың арасында қаныпезер біреу болса шаруасы тынды біржола. Дарбазаның есігін аша алмаған соң аулаға секіріп түсті. Терезеге жақындап келіп, бұғып тұрып, ішке көз тастады, Хадиша ортада, қызық әңгімеге кірісіп кеткен сыңайлы, балалар аузын ашып, тапжылмай отыр. Олардың ойын бөлмейін деп ойлаған жігіт үйге сүйеніп тұрып, төңірегін тінтіп шықты. Түн қараңғы болғандықтан көзіне ештеңе шалына қоймады. Үй іргесіндегі асау өзеннің сарыны әлсіреп, жылап аққан бұлақтың жетім үніндей әлсіз сылдыр шалынды құлағына. Көктем мен жазда арнасына сыймай аласұрып, ашулы арыстандай гүрілдеп жататын Алматы өзенінің күз бен қыста жуасып қалатын әдеті. Адам түгіл дүлей табиғаттың өзі де уақыттың алдында шарасыз. Уақыт – құдай, уақыт – патша.
Оған мәңгілікпін дейтін тау да, арнасына сыймай аласұрған су да тәуелді. Ол өз дегенін істейді. Ол бәрінен күшті ” дейтін Алдияр Ақпанұлы. Ол кезде профессордың бұл жазбасының төркініне түсінбеп еді. Кейін жетті санасына. Қоғамың да, заманың да уақытқа тәуелді екен. Жігіттің ойын сыбыр бөліп жіберді. Жақын маңайда әлдекім жүрген секілді. Алмастың қорқынышқа күпті жүрегі торға түскен торғайдай тыпырлап, алқымына тығылды. Кенет дәл жанынан мысық мияулады, жігіт селк етіп, секіріп түсті. Қолында тас болса қақ маңдайдан ұрып, мылжа-мылжасын шығарар еді. Тағы да ішке үңілді, олар әлі қозғалмапты, Бибі шаршаған, әлсін-әлсін есінеп қояды. Хадишаның ертегісі жуық арада таусыла қоймайтын секілді. Ол терезені қақты. Балалар қорқып қалған сыңайлы, Бибінің ұйқысы шайдай ашылып кетті, Хадишаның құшағына тығылды. Екі бала терезеге үрейлене қарап қалған. Ертең жалғастырамыз, – деп Хадиша асығыс орнынан тұрды. Балаларды түпкі бөлмеге айдап тығып, сыртқы есікті ашты. Соншалық құлшынып тұрмаса да көңілі үшін қызды құшақтап, ернінен, тамағынан сүйді. Жігіт өздеріне таң қала қарап, жымыңдап тұрған балаларды енді көрді. Бибі жымыңдап күліп, қолын артына жасырды.
Хадиша мен Алмас жарыса күлді. Екі ұл орындарынан қозғалған жоқ. Ол кісі қазір Москвада. Онда үлкен жиналыс болып жатыр, – деп соқты жігіт. Екі бала жымыңдап, біріне-бірі қарады. Е-е, енді... Жиналыс бітеді ғой, – деді ол тура жауаптан қашқақтап. Екі бала ақырын ғана күрсінді. Көздеріне мұң ұялаған, жабырқау, ата-аналарын мықтап сағынған. Білсе жиналыстан кетіп қалар еді, – деді Елжас кемсеңдеп. Көз шарасы лезде жасқа толды. Сонан соң оны қапсыра құшақтап, бауырына тартты. Ертең мен-ақ салып жіберемін. Осыдан кейін екі баланың жүзіндегі көлеңке жоғалып, қабақтары ашылды, бірақ көздеріндегі мұң кете қоймады. Елжас иығынан ауыр жүк түскендей жеңіл күрсінді. Олжас ағасының қабағына жаутаңдай қарап, жымыңдап күлді. Екі бала ләм деместен, жетектескен күйі түпкі бөлмеге кіріп кетті. Алмастың балаларға жаны ашып, тамағына өксік тығылды. Үшеуі де жүдеп кетіпті. Аш жүрмеген шығар. Әке мен шешенің орны бөлек. Басқаның жылы сөзі, айналып-толғаным аймалағаны сәби жүрегін жібіте алар ма, жабырқаған жанына жұбаныш болар ма?! Өзгенің айналайынынан әкенің анда-сандағы айқайы артық.
Жанында қарайып анасы жүрмесе баланың ішкен-жегені бойына қайдан сіңсін, көңілі үнемі алаң, жүрегіне тікенек қадалғандай қиналады, ұйқысы да, күлкісі де, өмірі де шала. Анасыз өмір – шала өмір. Әке мен шешенің қадірін Алмастай-ақ білсін басқа жұрт. Анасы отыз бес жасында автомобиль апатынан қайтыс болды. Әкесі ауыр жарақат алып, ауруханада ұзақ жатып емделді. Құдайдың рахымы түсіп, жаны олжа болған бейшара сынған сүйектерін жамап-жасқап, қатарға қосылды. Бірақ денсаулығы қалпына келе қоймады, басы ауыратын дерт жабысты. Бармаған ауруханасы, қаралмаған дәрігері қалмаған шығар. Бақсы-балгердің де ем-домы қонбады. Өмірінің бес жылын майданда, сегіз жылға жуығын түрмеде өткізген әкесі Байсан ізіне түскен дерттен қашып құтыла алмады. Жан азабына тән азабы қосылып, бейшара түн баласы ұйқы көрмей шыбын жаны шырылдап, таңды таңға ұратын. Шиеттей бала-шаға түн жарымда әкенің шырқыраған үнінен шошып оянып, сарғайып таң атқанша кірпік айқастыра алмай, қорқыныштан қалшылдап шығатын. Үш баланың үлкені он бір жастағы Саматай таң атқанша әкесінің басын уқалап, ағыл-тегіл жылап отыратын. Оны көріп, тоғыз жасар Гүлжан мен алтыға еркін толмаған бұл егілетін.
Әкесінің жағдайы бірте-бірте нашарлай берді, ес-түсін білмей серейіп талып қалатын. Астанаға барып, үлкен дәрігерлерге қаралатын қаржы жоқ. Ай сайын алып тұратын аз ғана пенсия бала-шағаның нан-шайынан артылмайды. Аш құрсақ тірлікке үшеуі де көндіге бастаған. Бір күні ойда жоқта әкесін жедел жәрдем машинасы алып кетті. Оны қайда алып кеткенін үшеуі де білген жоқ. Әкелерінің тым ұзақ мерзімге кеткенін, есейіп жігіт болған кездерінде кездесетіндерін бұлар қайдан білсін. Сөйтіп тағдыр тақуа мұны алты жасында тіршілік теңізіне лақтырып жіберді. Ол тұншықты, сан рет тұңғиығына батып кете жаздады, өліп қалмас үшін жанын салып жанталасты. Кішкентай ғана бала аз ғана уақыттың аралығында ата-анасыз өмір сүруге үйренді. Алғашқы кездерде әкесі келіп қалардай елегізіп, оның жолын тосып жүретін. Екі жылдан кейін үміті үзілді, көңіл кесесіне толып қалған әкеге деген сағыныш сезімі шайқалып төгілетін. Байсанның күндердің күнінде қайтып келетіндігіне сенімін қиыншылығы батпан ауыр өмір де, кешегіні бүгін-ақ ұмыттырып жіберетін қатал уақыт та жоғалтып жібере алмады. Арада жеті жыл өткенде зарыға күткен әкесі қайтып оралды.
Шашы аппақ қудай болып ағарған, әбден жүдеген, бетін әжім шимайлаған, иығы қушиған шал иегі кемсеңдеп, “ балам ” деп құшағын жая ұмтылғанда Алмас состиып тұрып қалған. Мен Байсанмын, әкеңмін ғой, ботам, – деп он үш жасар ұлын құшақтап, аймалап сүйіп, ұзақ егілген. Әкесіне қосылып бұл жылаған. Жеті жыл бойы балалар үйінде көрген қиындықтар, жетімдікпен өткен өмірі есіне түсіп, әкесінің мойнынан тас қып құшақтап алып, көз жасына ерік берген. Көп ұзамай әкесі үй-жайы, бала-шағасы бар өзі қатарлас әйелге үйленді де, Алмасты қолына алды. Саматай сауда техникумында оқитын. Өгей шешесі қазанына қаспақ қатқан аса салақ әйел болып шықты. Үйдің іші жаман түйенің жабуындай қалай болса солай шашылып жататын. Салақтығына қарамай өгей шешесі сөзді жүндей сабайтын, бір бастап кетсе тоқтауы қиын қызық адам еді. Ерте кетіп, кеш келетін Байсанның құлағының құрышын қандырып, жоқ сұмдықтарды айтып, сұңқылдағанда бас шұлғып, үнсіз отыратын әкесін соншалық аяп кетуші еді. Кейде шыдай алмай араға түсетін, мұндайда өгей шеше жанын құсып, құтырып кетуші еді.
Ештеме естімейтін таскерең адамдай тұнжырап отырған Байсанға осы кезде жан бітетін, айқай салып орнынан атып тұрып, заржақ әйелін шашынан сүйреп, түпкі бөлмеге алып кіретін. Құлындағы даусын шығарып сабайтын, онан соң сыртқа атып шығатын да, ауыл сыртындағы қалың тоғайды бетке алып жүгіре жөнелетін. Әкесінің қып-қызыл болып қанталап кеткен көзін, долырған жүзін көріп, қорқып қалушы еді. Ол қатты ашуланғанда аузынан көбік шашырап, тиісерге қара таппай тыпыршитын. Мұндай сәтте Алмас әкенің көзіне түспей аулақ қашатын. Кешкілік қайтып келгенде өгей шешесі түк болмағандай жылмыңдап, мұның асты-үстіне түсіп, жылы-жұмсағын алдына қойып, құрдай жорғалайтын. Әлі күнге сол мінезі. Ащы етіне таяқ тигенше ақылы кірмейді. Қайтымы тез бірақ, ашулы бурадай езуі көбіктеніп, ақырып тұрып ұмтылған күйеуіне мүлде қарсыласпайды, басын қорғаштап, “ ойбайлап ” жата қалады, таяғын жеп алады да, түк болмағандай жарқылдап күліп жүре береді... – Бибі әрең ұйықтады, – деді Хадиша халатының омырауын түймелеп жатып. Алмастың ойы шашырап кетті. Қыздың төсіне қадалып қарады. Кәне, көрсет!.. Жігіт оны қапсыра құшақтап, құлағына сыбырлады. Көр-р-сет... – Жібер деймін, жібер!
Балалар оянып кетеді. Олар сондай қиналып жүр. Түнде оянып алып жылайды. Оларға қосылып өзім жылаймын тегі. Жігіттің құшағы жазылып кетті. Лепірген көңілі су сепкендей басылды. Көңілін мұң баурап, жаны жабырқады. Жаңа ғана құтылған жайсыз, ашқарақ сезім қайта айналып келіп, жетімдіктің тақсіретін көп шеккен жүрегін талауға кірісті. Аяғанмен дәмдес бола жүре басына іс түскен қиын сәтте одан сырт айналғанын ойлап, көңілі сөгілді. Қиыншылықпен өткен балалық шағын, әр кезде аузынан тастамайтын тәубасын тез ұмытқанына налыды. Өзін өзі іштей сөгіп, біраз жерге апарып тастады. Мынандай қиын шақта Аяғанға көмектесуден асқан адамгершіліктің болмасын дәл осы сәтте ол жан жүрегімен түсінгендей еді. Үлкен іске бел шешіп кірісердей батылдық шақырды, өзін өзі қайрады. Бірақ бұл далбасасынан ештеңе шықпады, оның жүрегін әлдеқашан талақ тастаған батылдық қайтып оралмады. Алмас екі ұдай күйге түсіп, есеңгіреп ұзақ отырды. Хадиша дайындаған тамаққа да тәбеті шаппады. Өзінің тым арзандап бара жатқанын ойлап, көңілі құлазыды. Қаңтарбаев пен Елемесовты есіне алды, қалақай шаққандай екі беті ду ете қалды. Құдай да кешірмейді. Кешпейді ” деді.
Қанша бұлқынғанмен босана алмасын түсіне тұра алдыңғы екі аяғын қақпанға қаптырып алған арландай аласұрды. Ауырып отырсың ба? Ештеңеге құлқы жоқ. Үш баланы көргеннен кейін көңілін мұң баурады, әлдеқашан жазылып кетті деп ойлайтын жан жарасының аузы алынғандай. Жетімдікпен өткен өмірі есіне түсіп, іштей өксіп, іштей егілді. Ойлап қараса өмірі мына балалардікіне соншалық ұқсас сықылды. Бұлар да екі ұл, бір қыз. Шеше инфаркт болып, ауруханада жатыр, беті бері қарай ма, жоқ па, бір құдайға аян. Әке түрмеде, оның тағдыры шешілген, үміт жоқ. Сарыауыз балапандай үш бала қаңғырып қалғалы тұр. Ата-ананың мейірім, шапағатын көрмеген бала тасжүрек болып өседі ғой. Тасжүрек!.. ” Көкірегі қарс айрылардай күрсініп жіберді. Бейқам жатқан қыздың денесі әнтек дір етті. Басын жастықтан сәл ғана көтеріп, жігіттің жүзіне көз жүгіртті. Көзі жұмулы, бетін тер жуып кетіпті. Дауысы ызалы шықты. Денесі күйіп-жанып, арсыз көңілі тоят тілеп, ләззәттың шарабына қана алмай масаңсып жатқан қызда оның дауысындағы зіл мен ызаны ажыратарлық ақыл қалмаған еді... – Иә-ә... Қап-қараңғы бөлме жым-жырт тыныштықтың құшағына енді.
Хадиша жұп-жұмсақ ернімен жігіттің алқымын, төсін ақырын ғана сүйіп, ып-ыстық демімен тамағын қытықтады. Ол қимыл-қозғалыссыз жатыр. Хадиша жігіттің төсіне басын қойып, тым-тырыс тынды. Бақыттан басы айналған жарым көңіл бейшара қыз өмірден көрген құқай, қиянаттарын біржола ұмытқандай еді. Алқымына жармасқан жетімдіктің темір шеңгелінен Алмас біржола арашалап алғандай, ендігі өмірін қол ұстасып, бірге өткізеріне еш күмәні жоқтай көңілін желік биледі. Қазір де міне, тілінің ұшында тұрған жалғыз ауыз жақсы сөзін сыртқа шығара алмай қиналып жатыр. Хадиша тағы да үнсіз қалды. Әрқайсысы өз ойымен әуре болып, бір сәт бір-бірін ұмытты. Алмасқа әу бастағы мазасыз ой айналып соғып, қу жанын қинаса, Хадиша тілінің ұшында тұрған жалғыз ауыз сөзді қалай айтарын білмей дағдарды. Ақыры ол шыдамады. Жігіт шоқ басып алғандай шошынып, басын жастықтан жұлып алды. Бірнәрсені бүлдіріп алғандай Хадишаның тұла бойы дірілдеп қоя берді. Не деп отырсың өзің? Біздің өзіміз бала емеспіз бе?! Қызда үн жоқ. Жігіт байыздап отыра алмай орнынан тұрып, шам жақты. Апыл-ғұпыл киінді. Дәл қазір осы үйден кетіп қалса бала дүниеге келмейтіндей қимылы әбжіл.
Жақсы хабарды естіп, жүрегі жарылардай қуанады деген адамы шошынып, шоқ басқандай күйге түсті. Неге? Осы бір үрейлі сұрақ секемшіл жүрегін құрсауға алды. Жалғыз ғана “ негенің ” жауабын табуға өмірден көрген қиындығы көп болса да көңілге түйгені аз, тіршілікте кездесетін мың-сан қулық, сұмдықтан хабары жоқ қыздың ақылы жетпеді. Өңі құп-қу болып кеткен. Қыздың көңілі босап, көзіне жас іркілді. Алмас байқап қалмасын деді ме, теріс бұрылып, көз жасын алақанымен сылып тастап, ақырын ғана күрсінді. Өтірік айтамын, – деді онан соң қинала күлімсіреп. Жігіт оған көзінің қиығын тастады, қыздың жүзі солғын, қабағына көлеңке қоныпты, екі көзі балбұлдап тұр. Қиналып күлді. Оның амалдың жоқтығынан, мұның көңілі үшін ғана өтірік айтып тұрғанын жігіт білді. Не істеу керек? Берекесі қашып, үйге сыймай аласұрған Алмаста дәл қазір тұйықтан шығар жол табар ақыл жоқ еді. Дел-сал болып, сұлық түсіп отырған қыздың көңілін аулап, жылы, жақсы сөзін есепсіз шашты. Мұнысының құр далбаса екенін біле тұра көсемсіді. Қыздың қабағының қыртысы жазылғанмен көзіндегі мұң тарқамай қойды.
Сарғайып таң атқан кезде үйге сыймай тықыршып әрең отырған жігіт Хадишаны қысып, құшақтап, сұп-суық ернінен, тамағынан сүйді де, асығыстығының себебін сан қайталап түсіндіріп, кетіп қалды. Хадиша ләм деместен есік алдына шықты. Ұзап бара жатқан Алмасқа қарап, жүрегі жылап, мұңайып тұрған қыздың қу көңілі бір жаманшылықты сезді. Жатақханадан ерте шығып кеткенмен лекцияға әдейі бармай қалды. Курстастары жан-жақтан жабылып, түтіп жеп қоюы мүмкін. Олардың алдында жер болып тұрғанша лекцияға бармағанды жөн көрді. Бірге оқитын жолдастарына қиянат жасағаны кісілікке, адамгершілікке жата ма? Ертең басқалардың бетіне қалай қарайды? Сонда қайтпек керек? Жақияның дегенін орындамаса омақаса құлайды, ол аяйын деп отырған жоқ. Аңысын аңдып жүріп, қайтып тұрмастай етіп құлатады. Қатарға қайтып қосылу үшін қысқа өмірі жетер ме, сірә! Омақаса құлаған соң ес жиып, болашақтан үміттену бос далбаса тірлік болып қалар, бәлкім. Сүйек болар жанашыр кімі бар? Әкесі анау, қалт-құлт етіп өз күнін әрең көріп жүрген бейшара. Жалғыз бауыры басқаға тәуелді. Анда-санда салып тұратын отыз сомына рахмет, ол шіркін кімге тұлға болып жарытпақ?! Ешкімі жоқ.
Ендеше мықтымен жағаласпа, оның ыңғайына жығыл, дегеніне көн. Қаңтарбаев пен Елемесов сияқты сыпыраның ішінде отырып ержеткен, әкенің дәулетінің арқасында дүние-мұхиттың шәрбетіне жүзіп жүріп қанған еркетотай емес. Өмірдің қандай екенін біледі. Өмір қатал. Ол өзінің бақыты үшін күресе алмайтындарды аямайды. Ешкімнен кем емес, басқалар сияқты бақытты өмір сүргісі келеді. Күреседі. Күрестің заңы жығу, не жығылу. Не жығу, не жығылу... Тең түсу – жеңіліс... Ол 28 – панфиловшылар паркінің ішінде әрі-бері қыдырып ұзақ жүрді, балалық шағын, бейнесі есінде еміс-еміс қалған анасын ойлады. Аяғанның отбасын есіне алды, көз алдында оның үш баласының бейнесі келді. Көздері жаудырап, үлкендерге жасқана қарайтын сүйкімді балаларды жүрегі езіле аяп кетті. Кеше оларға тәтті-тәмелек ала бармағанына өкінді. Жан-жаққа тарап кеткен мың сан ойы жиналып, бір арнаға түсті де, Хадишаға тірелді. Алматың көңілін өкініш пе, жоқ әлде реніш пе, әйтеуір бір жексұрын сезім жайлады. Жо-жоқ, алдырту керек ” деп күбірледі. Хадишаның көнбеуі мүмкін бе? Мұның ниетін білсе ол қыр соңынан қалмайды. Босанып алса ешқайда қашып кете алмайды, аяғына тұсау салынады.
Пәтерден пәтерге көшіп, тапқаны тамағына жетпей, кисе киімге жарымай тентіреп жүрсін. Қызыл қарын жас бала мен қу құлқынның қамын ойлап, үзеңгі бауы сегіз қабат әлдекімдерге жарамсақтанып, зар қағып табанынан таусылсын. Есебін білер ептілер аспанға шарықтайды. Ал бұл... Алмас тұңғиыққа шым батып бара жатқандай сезінді өзін. Сол тереңнен қалай шығарын білмей далбасалаған жігіттің ойына Жақия түсті. Селк етіп, бойын жинап алды. Барлық жол сол кісіге барып түйіседі екен. Тізгін соның қолында. Ол көңілі түссе жарылқайды, кектессе қазық қылып қағып жібереді. Сондықтан соның айдауына да, байлауына да көнбеске лажы жоқ екен. Алмас асыға басып, институтқа қарай адымдады. Жылы үйге келген соң балалар жетісіп, жырғап қалды. Кішкентай бала десе емешегі езіліп тұратын профессорға үшеуі тез арада бауыр басып алды, ол кісінің Бибіге деген көңілі көл-көсір. Кішкентай қыз бақшадан келісімен шалды төңіректейді. Профессор ойдан құрастырып, Елжас, Олжас, Бибі, Хадиша туралы қызық-қызық ертегілер айтудан жалықпайды. Кішкентай қыз ертегі тыңдап жатып ұйықтап қалады. Ертегіге екі бала да құмар, әсіресе өздері туралы көбірек айтқанды қалайды.
Шалдың ертегілері көңілді, кейіпкерлерінің барлығы жақсы адамдар болып келеді. Асылхан мен Ақбота осы үйдің адамдарына айналды. Үйді тазалау, тамақ жасау екі қыздың міндеті, Асылхан алып кел, барып келге таптырмайтын қолғанат. Біраз күннің ішінде профессордың жүзіне қан жүгіріп, басқалардың көмегімен бөлменің ішінде әрі-бері жүруге жарады. Тамырына нәр бармай семіп, қурап бара жатқан ағашты суғара бастаса өзегі қоректеніп, бүршік жарады. Солып, сөніп бара жатқан Алдияр ақсақал жанашырларының арқасында қайтадан қатарға қосылып, адамша өмір сүре бастады. Алғашқы әлетте Хадиша үлкен кісіден ыңғайсызданып, үш баланы бір бөлмеге қамап алып, тым-тырыс отыратын. Шал оның мұнысын сезіп қалып, реніш білдірген. Бірақ интернатта өскен, әркімнің бетіне жаутаңдап жүріп ержеткен қыз бөтен үйде еркіндікке мүлде үйрене алмай-ақ қойды. Шалдың ниетін таныған соң балалар мүлде еркін болып алды. Әсіресе Бибі ерке. Бақшасынан келісімен үш бөлмелі үйді басына көтеріп Алдияр қарияның төсегіне шығып секіріп, кеудесіне мініп алады. Біраздан бері төсекке байланып, қимыл-қозғалыссыз, қараусыз жатып қалған шал мүлде қабақ шытпайды. Балаларға сес көрсетіп, быж-тыж болып жүретін Хадишаға ренжиді. Қызым, балалардың бетінен қақпа. Жүгірсін, ойнасын.
Іші пысады баланың, – дейді езу тартып. Құдай менің тілегімді қабыл көрмеді ғой. Үш бөлмелі үйде күні бойы жападан жалғыз қимылсыз жату оңай ма. Маған балалардың у-шуынан асқан ем жоқ. Шекесіне тағдырдың таяғы көп тиіп, жасқаншақ болып өскен қыз көп уақыт өтпей-ақ қарияның өтінішін ұмытып, бірін-бірі қуалап, күлкіге қарық болып жүрген үшеуіне қабақ шытады. Оңашалап алып, ақыл айтады. Атаның мазасын алмаңдар, ол кісі ауырып жатыр. Сендер шуласаңдар ол жазылмайды, – дейді. Ересектеу Елжас түсінеді, екі кішкененің санасына сәуле түспейді. Бір сәт томпиып-томпиып үнсіз отырып қалады. Аяқ астынан тәртіпті болып, үнсіз қалған балалардың жағдайын Алдекең бірден біреді де, даңғазаны өзі бастайды. Балалар, қайдасыңдар? Неге билемейсіңдер? Оларға осы сөз жетіп жатыр. Ешкімді жалындырмайды, айқай-шуға қайта кіріседі. Екі кішкененің жиі-жиі ренжісіп қалатыны бар. Мұндайда Елжас қарындасына жақтасып, інісіне қол жұмсайды. Ол әрине жылайды, оған қосылып Бибі көз жасына ерік береді. Екеуі үйді басына көтеріп, шал жатқан бөлмеге кіреді. Күнделікті жағдай қазір де қайталанды. Ас үйде тамақ қамымен жүрген Хадиша жүгіріп келді.
Бибі профессордың кеудесіне мініп үлгеріпті, Алдекең көз жасын көлдеткен Олжасты басынан сипап, жұбата алмай әуре. Баланың даусы сап тиылды. Шал енді кішкентай қызды жұбатуға кірісті. Бибі “ шашың түседі ” дегенге түсінбейді, оны қойдырудың әдісі мүлде басқа. Алдияр қыздың бетінен сүйіп, арқасынан қақты. Мен оған к-ө-ө-п тәтті тоқаш сатып беремін, – деді. Бибінің дауысы бәсеңдеді, басын көтеріп: – Міне, мұнша балмұздақ сатып бей, – деп он саусағын көрсетті. Ол бірақ қарындасының дегеніне көнбей, теріс айналды. Оның орнына Хадиша саусақтарын жайды. Кішкентай қыз қуанып, қол шапалақтады. Профессор мен Хадиша жарыса күлді. Осы сәтте есік шырылдады. Келгендер Асылхан мен Ақбота екен. Бауыр басып қалған балалар жарысып барып, жігітке жармаса кетті, ол алдымен Бибіні көтеріп, бетінен сүйді, сонан соң екінші қолымен Олжасты іліп алды. Өлең айтпасаң бермеймін. Бақа, бақа балпақ, Басың неге жалпақ, – деп тақылдады Бибі. Бұлқынып жерге түсті де Асылхан көтеріп келген үлкен сумкаға қолды салды. Олжекең де қарап қалған жоқ. Ақбота екі баланы асүйге алып кетті.
Асылхан аяғын шешіп, профессордың бөлмесіне кірді. Білгенім – шындық жоқ, жала көп. Профессор ләм деместен екі көзін төбедегі бір нүктеге қадап, қимылсыз ұзақ жатты. Алмасты таба алмай қойдым. Ол студкеңестің төрағасы болыпты. Дауыс екпініне қарағанда бұл хабар оған ұнамаған сияқты. Асылхан оған ұрлана қарады. Шал екі көзін жұмып алыпты, қабағы шытыңқы, ауруы жанына батып, қиналып жатқан адамға ұқсайды. Алғаш көргендегідей емес, жүзіне шыр кірген, бетіне қан жүгірген. Жігіт төңірегін шолды, үйдің іші мұнтаздай таза. Хадиша бейшара қарап отырмайтын тәрізді, екі қабырғаны түгел алып тұрған кітаптар шаңнан тазарыпты, сөрелердің әйнегі шаммен шағылысып, жарқырап көз жасқайды. Осы үйге бірінші рет бас сұққан күні шаңның иісі танауын қытықтап, қайта-қайта түшкіріп, мазасы кеткен. Бөлменің бұрыш-бұрышы сүңгілерден тазарған. Шалдың үстінде тап-таза ақ жейде. Сақал-мұртын өткен жолы келгенде өзі қырып берген, қайтадан тікенектеніп қалыпты. Хадишаға іші жылып, көңілі марқайды. Оған Алдекеңнің де риза екендігіне күмәні жоқ, “ Хадишадай аруға қолы жеткен адам бақытты екен ” деді. Оның басқаға емес, өзінің ең жақын досына бұйырғанына қуанды.
Кішкентай кезінен жетім қалып, өмірдің теперіш-тепкісін көп көрген Алмасқа іштей бақыт тіледі. Жігіттің аузына жөндем сөз түспей дағдарды. Қарсылық түгіл, қара басыңды қорғай алмай қор боласың. Айқай дүние, ай, дүние-ай!.. Ешкімге керек болмай ақиқаттың қадыр-қасиеті кетті-ау. Асылхан үнсіз. Ақиқаттың қай кезде тым арзандап, ешкімге керек болмай қалатынын біледі. Бірақ біржола қасиеті кетіп, қадыры қашады дегенге сенбейді. Бір басының қайғы-қасіретін бүкіл қоғамның басындағы дертке бағалағаны қалай? Профессордың осындай жағдайға тап болып, ғаріп қалге түсіп, мешел баладай қозғала алмай жатуына қоғам кінәлі ме? Оны жан-жағынан жабылып талап, мүйіздеп құрдымға құлатқан қоғам емес ғой, бұл жеке адамдардың ісі. Жеке адамның, тіпті мемлекет басында отырған кісінің кемшілігіне бола қоғамға топырақ шашу ақылға сия ма? Алдияр ақсақалдың көңіліне қарап, ойын ашып айтпай, үнсзі отыр. Көңілі жарым, жаны жаралы адам не айтса да жарасады. Артық ауыз сөзі үшін ондай пенделерді жазғырудың әбес боларын жігіт біледі. Почтаға салып жібер, қарағым. Менің қолымнан жан-жаққа жат жазғаннан басқа не келсін. Асылхан қолтығынан демеп, арқасына жастық қойды. Балаларын көріп тұрса көңілі алаңдамайтын еді ғой.
Неге асықты екен? Шалмен өзім сөйлесіп көрейін. Ауылдың қарияларын білемін ғой. Балаң үкіметке қарсы сөз айтты десе болды, байыбына бармай жатып бәрінен түңіліп, безіп шыға келді, – деп езу тартты Алдекең. О-о, біздің заманымызда НКВД деген жаналғышпен бірдей еді ғой, қарағым. Осы қызым болмағанда бұл уақытта аталарыңның Көктөбеңнің қай пұшпағында жатарын кім білсін. Әлде Көктөбеден орын тимей Боралдай жаққа жылжып кетер ме еді. Сондықтан сізге босаңсуға болмайды. Біздің әрекет құр далбаса болып шыға ма деп қорқамын, – деді шал шаршаңқы дауыспен. Жаға жыртыспақ та жан сақтау үшін жанталасамыз. Көмектесіп жібер, шырағым. Жігіт оны қолтығынан демеп тұрғызды да, сүйемелдеп ас ішетін бөлмеге алып келді. Хадиша әзірлеген тамақты алдарына ала бергені сол еді телефон шырылдап қоя берді. Трубканы Ақтоба көтерген. Қуат! Мұнда ондай адам тұрмайды. Шалдың есімін құлағы шалып қалған Асылхан орнына атып тұрып, дәлізге жүгірді. Қап! Ақбота абыржып, әпсәтте жүзі қызарып шыға келді. Профессордың айтқаны келді, олар тамақтанып болған кезде телефон шырылдады. Трубканы Асылхан көтерді. Аржақтағы адам тым-тырыс, әрі-бері өткен машиналардың даусы естіледі.
Бала-шаға, мал-жан аман-есен бе? Мен ауылдан келдім. Әлеу-әлеу!.. Қай жерде тұрсыз? Қай көшеде тұрсыз? Төрт қабатты үйдің жанында. Мен қайдан білейін, ауылдан келдім, – деп шамданды шал. Не істерін білмей, не дерін білмей жігіттің дымы құрыды. Жігіттің езуінде күлкі үйірілді. Шауып келіп, жанында тұрған балаларға көзін қысты. Біздің шал қай жерде тұрғанын түсіндіріп айта алмады. Мүмкін болса сіз айтып жіберсеңіз, – деп қиылды жігіт. Шалдың қай жерде тұрғанын дәл біліп, Қуат қариямен сөйлесті. Біз барғанша тапжылмаңыз. Трубканы Олжасқа ұстата салды да, асығыс киініп, Елжасты жетелеп, шыға жөнелді. Такси де оңай табылды. Жанына келіп, тоқтай қалған машинаға шал мүлде мән бермеді. Екі иығы селкілдеп жылап тұрған секілді. Қазір барамын, – дейді егіліп. Екі иығы селкілдеп жылап тұрған шал жалт бұрылды. Жүзі сора-сора, әбден жылаған. Немересін көріп, құшағын жая ұмтылды. Ата мен немеренің құшағы айқаса кетті. Асылхан салбыраған трубканы көтеріп, құлағына тосты. Бибі сөйлеп тұр. Көп-көп балмұздақ жегім келді... Ата мен немеренің құшағы жуықарада жазылмайтын сияқты.
Шал немересінің әр-әр жерінен сүйіп, иіскелеп, мауқын баса алмай жатыр. Екі көзі меймілдеген жас. Қуат ақсақалдың үлкен алақоржынын машинаның жүк салғышына орналастырып, шалды қолтықтап артқы орындыққа жайғастырды. Жол бойы маңдайшадағы айнадан шалға қарады да отырды. Қарияның көз жасы үйге жеткенше тиылмады. Немересінің сүймеген жерін қалдырмады. Атасын Елжас та сағынып қалыпты, шалдың мойнынан қапсыра құшақтап, қуаныштан жадырап күледі. Үндемей томаға-тұйық жүретін баланың көзіндегі мұңды көріп, Асылханның жүрегі ауыратын. Елжастың шаттыққа толы жанарында сол мұңның ізі қалмапты. Қорбаңдап табалдырықтан аттаған қара шалды Олжас аталап келіп бас салды. Ағасы не істесе соны қайталайтын Бибі аталап оның соңынан тұра жүгірген, басында тұмағы, үстінде қара тоны бар қаба сақал бейтаныс шалды көріп, қалт тоқтады, бажайлап қарады, сонан соң бақырып кейін қашты. Қуат қария пысынап терлеп кеткеніне қарамай немересін көтеріп алып, бауырына басқан күйі көзінен мөлт-мөлт шыққан жасын сүртпестен ұзақ тұрды. Шалға қарап тұра беруге Хадиша мен Ақботаның жүздері шыдамай, көздеріне іркілген жасты саусақтарымен қағып түсіріп, теріс айналған. Жуынатын бөлмеге кіргізіп, су ағызып берді. Жуынып шыққан Қуат қарияны ас үйге бастап келді.
Өзіне қадала қарап қозғалмай стол басында отырған шашы таза ағарған, сары аурудан тұрғандай жүдеу шалды көріп, Қуат қария ауылдың әдетіне бағып, қос қолымен кеудесін басып тұрып сәлем берді. Адамның ажалы адамнан болып жатыр ғой. Сонан соң есіктен жылтыңдап қара жүрген Бибіні өзіне шақырды. Кішкентай қыз жүгіріп келіп Алдекеңді құшақтай алды. Немересінің бетінен сүймек болып, қолапайсыздау қозғалып барып, Бибіні құшақтамақ еді, қыз қаба сақал шалдан қорқып, шырылдап профессордың құшағына тығылды. Алыста, ауылдан келді. Ой, жарығым! Атаңды жатырқап қалыпсың ғой, өзің, – деп көзіне келіп қалған жасты мына жалпақ алақанымен сүртті. Көңілшек шалдың мына қылығы Хадиша мен Ақботаның көздеріне жас үйірді. Қоржын қайда, қызым? Үлкен ала қоржынды мықшыңдап әрең көтеріп кіргізді де аузын шешті. Алыңдар, боталарым, жеңдер... – Атаңа бетіңнен сүйгіз, – деді профессор қыздың құлағына сыбырлап. Көзін ашып алып, қайта жұмды. Екі көзінен ыршып шыққан қос тамшы мөлтілдеп сәл тұрды да, тамып түсті. Құрт пен ірімшіктен құр қаламын деді ме, қыз тыпырлай бастады. Қария немересінің маңдайынан иіскеді.
Сонан соң Хадишаның қаймақ қатқан қызыл күрең шайын сораптауға кірісті. Демнің арасында пора-пора болып терледі. Көлдей орамалымен терін құрғатты. Мен секілді жетім шалға бәрібір, – деп жымиды Алдекең. Кәләделниктеріңе салып қойшы. Шай ішіліп болғаннан кейін профессор Асылханның көмегімен өз бөлмесіне жетіп, төсегіне жайғасты. Оның аузынан шыққанды қалт еткізбей орындайтын Хадиша алдымен кілем жайып, оның үстіне төр көрпе төсек, екі жастық тастады. Қыздың қимылын бағып тұрған Қуат қария ризалығын жасыра алмай Хадишаның маңдайынан сүйді. Ол шығып кеткеннен кейін малдас құрып отырды. Алдияр бас шайқады. Бөлмеге үш бала кірді. Екі ұл Қуат қарияны құшақтап, қыз профессордың алдына отырды. Барлығы мәз. Томаға тұйықтау болып жүретін Елжас мүлде өзгерген, бұрын үлкен адамдардай өзін соншалықты салмақты ұстауға тырысатын бала атасы келгелі бері тарқылдап күліп, бір бөлмеден екіншісіне жүгіріп, інісімен алысып, әбден тайраңдады... – Менің атамның сақалы жоқ, – деп Бибі профессордың мойнын құшақтады. Өзіміз жейміз, – деп сес көрсетті Елжас. Кішкентай Бибіге бар шындықты айтып салуға батылы бармай, екінші жағынан Алдияр атасын аяп, әжептәуір қиналды. Алдиал ата менікі. Ешкімге беймеймін.
Атасының мойнынан құшақтап алған. Профессордың жүрегі елжіреді. Кішкентай қызды әр-әр жерінен шөпілдетіп сүйжі. Есіктен Хадишаның басы көрінді. Олжас, Бибі, жүріңдер, далаға шығамыз. Екі шалды оңаша қалдырып, барлығы жөніне кетті. Екеуінің әңгімесі олар қайтып оралғанда енді-енді қыза бастаған. Алдиярдың іші әбден толып қалған екен, әке-шешесін ақтың әскерлері киіз үйге қамап, өртеп жібергенінен бастап әңгімеледі. Үлкен дәрежеге бейнетпен жеткен Алдекеңнің азапқа толы өмірі туралы әңгімені Қуат қария малдас құрып, тапжылмай отырып тыңдады. Бір кісідей қиындық көрдім деп ойлаушы еді. Профессордың өмірімен салыстырғанда мұнікі ауызға алуға да тұрмайды екен. Ол жетім қалып, телім-телімі шығып, көрінгеннің есігінде жүрген жоқ, анасы ертеректе қайтыс болғанмен әкесін беріде өз қолымен жерледі. Жұрттың баласы ашығып, тышқан аулап жан сақтап немесе талғажу етер дән таппай ісіп-кеуіп, қырылып жатқанда шаруақор әкенің арқасында тірі қалды. Марқұм әкесі шаруаға мығым, еті тірі адам еді. Осынау ұлан-байтақ даланы аштық жайлап, қалың жұрт таңдайға салар бір түйір дән таппай босып кеткенде Сағынтай қарасуға қармақ салып, бала-шағасын балықпен асырады. Қарасудың балығы қыста да азық болған.
Жұрттың “ жылан ” деп жүргені патша балық екен. Патша балықты айтып тамсанып, аузының суы құритын талай адамды кездестірді осы өмірінде. Қалың елдің қабырғасын қайыстырған қаралы жылдар Сағынтайдың үйін айналып өтті. Одан кейінгі бүкіл халықтың басына туған ауыр күндерде Қуат ел қатарлы қолына қару алып, Отанын қорғауға қатысты. Құдайдың құзыры жауып, аман-есен қайтып оралды. Үлкен ерлік жасап, аты аңызға айналған жоқ, бастың амандығын ойлап, жан сауғалап, бұғып та қалмады, белуардан су кешіп, ақ қар, көк мұзда апталап, айлап жататын кездері болған. Кейбіреулер секілді соғысқа қатысқанын бұлдап, орден-медальдарын сылдырлатып, темтеңдеп есік тоздырып жүретін әдеті жоқ. Тәубе деп қойсаң бәрі орнына келеді ” дейді қария. Аса діндар болмағанмен ептеген молдашылығы бар, аузынан тәубасы түспейді. Тәубашылдығының арғасында жаманшылық көрген жоқ. Соғыстан келгеннен кейін колхоздың жұмысын істеді, күн деген жоқ, түн деген жоқ. Адал еңбегі абырой әперді, үкімет пен партия еңбегін бағалап, кеудесіне екі рет орден қадады. Айналайын үкіметі мен партиясынан көрген жақсылықтары аз емес қой. Жасы келгеннен кейін құрметті демалысқа шығарып салды. Алатын пенсиясы кемпірі екеуіне кең қолынан жетеді.
Сол пенсиядан жырымдап жүріп жинаған ақшасы бар. Құдайға шүкір, көп қатарлы өмір сүріп жатыр. Бөлмеге имене басып, Хадиша кірді. Ежелгі дағдысымен екі шалға кезек-кезек жаутаңдай қарап, жылы жымиды. Әңгімелесіп жатайық, – деді Алдияр, “ дұрыс айттым ба ” дегендей сұраулы жүзбен Қуатқа қарады. Түзге отырып келіп, шамды өшіріп жатқан соң екі шалдың әңгімесі әрі қарай жалғасты. Өзінің өміртарихын айтып болып, Аяғанның жағдайына ауысқан кезде Қуат қария басын көтеріп отырды. Біраздан кейін көңілі босап, іштей егілді. Жалғыз ұлдың жағдайы қабырғасына батып, ішін ит тырнағандай қиналды. Профессор оның егіліп отырғанын көрмесе де іштей сезді. Шалдың көңілін жұбату үшін өзінің Ай бағып қарап жатпағанын, жос-жарандарының оны құтқарып алуға кіріскенін тілге тиек етті. Қуат қарияның үміт шырағы тұтанғанмен құлазыған көңілі қалпына келе қоймады. Ол сарғайып таң атқанша дөңбекшіп, кірпік ілмеді. Болар-болмасқа босап, бордай тозбайтын діні қатты шал бүгінгі қылықтарын – немерелерін көргенде шыдай алмай көзіне жас үйірілгенін, жалғыздың жағдайын ойлап қиналып, егілгенін есіне түсіріп, қартайғанын, білегінен күш кетіп, басынан бақ тайғанын түсінді. Жалғыз ұлын қорғай алмайтындығын, сөзінің ешкімге өтпесін іштей бағамдады.
Өзінің бейшара қаліне, қартайғанда қадыры кетіп, жер болғанына күйінді. Өмір бойы торауылдап, жолын аңдып жүрген жамандықтың күні батар шағында, қуаты қашып, мүсәпірлік қалге жеткенде жағасына жармасқанын жаман ырымға балап, іштей тіксінді. Есіне әкесінің қайталап айта беретін сөзі түсті. Әкесінің тілегі құдайдың құлағына шалынды ма, көзі жұмылғанша жаманшылық көрмеді. Ауруға шалдығып, жаны қиналып, басқаларды да қинап, сарыжамбас болып жатып алған жоқ. Тік жүріп өтті дүниеден. Жүріп-жүріп жасы жетпіске келгенде тағдыр кәрі иттігін жасап, мойнына құрдым іліп қорламақ па? Айқайлап айтпағанмен жалғыз ұлын мақтан тұтып, іштей марқайып, көңілі тоқ жүруші еді. Енді қалай қарайды ел-жұрттың бетіне? Өзіне тағылған айыптарды мойындамай, біраз күн қасарыса қарсыласып, әртүрлі сылтау ойлап тапты, бұлай бұлтарды, былай қашты, бірақ құтыла алмады. Ақыры өзі шаршады. Әдепкіде “ тергеуші шаршап, жалығып қоятын шығар ” деп алдамшы қиялдың жетегінде ерген. Кейін түсінді, тергеудегі адам жалтарып қашқан сайын тергеуші атаулы жанығып, індете қуалайды екен. Соңына бір емес, бірнешеуі түссе қашып құтылу мүмкін бе, сірә?! Тергеуді бастаған басқа еді, оның орнына Мақсұт басты.
Күні кеше ғылымдағы сапарларын қатар бастаған, бірақ жолы болмай барлығына өкпелеп кеткен Мақсұттың ниеті белгілі. Соны біліп, Аяған баз кешті. Заңның тілін, қамаудағы өмірдің қулық-сұмдығын, құйтырқысын білмейтін, қамсыз жүріп қапыда қолға түскен жігіт шарасыздығын біржола мойындағандай еді. Мақсұт мән-мағынасыз сұрақтың астына алып, бастырмалатқан кезде суық жымиып, үндемей отырады. Жеңілмеудің, қарсыласының алдында рухын түсірмеудің бір жолы осы екенін түсінген. Мұндай сәтте айдарынан жел есіп, ысқырығы жер жарып, құдаймен қатар жүргендей паңсынған тергеуші бейшара ашудан жарылып кете жаздайды. Орнынан атып тұрады, оның ниетін танып, Аяған да қорғанысқа дайындалады. Анау бір күні қапыда таяқ жеп қалғалы бері аса сақ. Ашудан аласұрған Мақсұт су шашыраған темір пештей быж-быж етіп басылады, сонан кейін “ шаруасына ” кіріседі. Бүгін де міне, ескі таныстар тіл табыса алмай бірін-бірі қинасып, қиналып отыр. Тергеуші ашулы, ұп-ұзын қасы көзін жауып қалған, талағы тарс айырылып кетердей болып түксиіп отыр. Қазір бар болғаны капитан шығарсың. Егер отыз жетіде НКВД-да істесең отызға толмай-ақ полковник болар ең, – деді Аяған езу тартып.
Тергеушінің қою қасы жоғары жылжып, қанталаған екі көзі жігіттің өңменіне қадалды. Күні-түні сайрайтын боласың әлі. Тауып айттым деп ойлады. Ол күткендей Аяған тосылып қалған жоқ, жауапты тез қайырды. Сен Лаврентий Павлович Берия жолдастың тәсілін мықтап меңгеріпсің. Қызмет бабын пайдаланып, өзіңе ұнамайтын адамдарға жамандық жасауға маманданып алыпсың. Сен мемлекеттің алмас қылышымен өз бақталастарыңның басын шауып тастаймын дейсің. Кеңес қоғамы дүниедегі ең әділ, гуманистік қоғам. Партия осылай дейді. Ал сенің ісің, ойың, тірлігіңнің мазмұны гуманистік қоғамның мақсат-мүдесіне сай келмейді, Мақсұтжан. Тергеушінің қасы қайтадан төмен жылжып түсті, қалың ерні дүрдиіп, сұрапыл ызадын тісін қайрап, екі жұдырығын тас қылып жұмып алды. Жүзінде өз күшіне сенгендей нығыздық бар. Бәрібір басыңды қағып тастаймын ” деген сұс бар көзінде. Сондықтан тым қатыгезсің, Мақсұтжан, – деп дауысын өзгертіп, профессор Алдияр Ақпанұлының мақамына салды. Ол кісі ұнатпаған адамының атына “ жан ” деген сөзді қосып, дауысын әндете созып сөйлейтін. Мақсұт ол кісіні өте жек көреді, атарға оғы жоқ.
Мына орындықта өзі емес, Алдекең отырса түксік қабақ тергеушінің оған қол жұмсарын, ойына келген қиянаттың бәрін жасарына Аяғанның иманы кәміл. Ондай сүмелектерге кешірім жоқ, – деп тергеуші орнынан тұрды. Сен өте қиын сұрақтар береді екенсің, – деп жымиды жігіт. Сенің басыңды жалмауға солар толық негіз бола алады, мырза, – деп, орындыққа шалқалай жатып, кеңк-кеңк күлді. Нағыз азаматтар келіп, әділдік орнатқанша сендер бәрін бүлдіріп боларсыңдар, мыр-р-за... – Тіліңді тартып сөйле! Мен коммунистпін, – деп тергеуші орнынан атып тұрды. Аяған оны мазақтағандай мырс-мырс күлді. Орнына енді жайғасқан тергеуші селк етіп, басын шалт көтеріп алды да, жігітке түксие қарады, сонан соң қағазына әлденені асығыс жазып алды. Солай ма? Қалшылдап қатты ашуланды. Қолы қалтырап, темекі алып тұтатты. Аяған одан жеңілмеудің әдісін енді тапқанына іштей қуанып, әнтек езу тартты. Тергеуді мейлінше соза беру керек екен. Араға түсіп, арашалап алар адам табылып қалар, бәлкім. Профессор Алдияр Ақпанұлы мен студенттердің қарап жатпағанын іші сезеді. Мәскеуге жөнелткен хатынан да үмітті.
Хаты үлкен жақтағы үлкен адамның қолына тиіп, тексеру келсе үстіне су тигізбей құтылып кетеріне сенімді. Мақсұттың ойы белгілі, тергеуді тез аяқтап, істі сотқа беруге тырысады. Одан ешқашан аяушылық күтпейді. Оның ескіде кеткен есесін ұмыта алмай жүргені анық. Өле-өлгенше ұмытпайды. Оқу бітірген жылы екеуі бір орынға таласып, профессор Алдияр Ақпанұлының демеуімен Аяған өткен. Екінші рет оның алдын тағы да орап кетті. Айдарынан жел есіп, мерейі үстем болды, Мақсұт көлеңкеде қалып қойды. Жастары қатар екі жігіттің арасындағы кикілжің асқынып, өртке айналды. Қатар жүріп бірін-бірі мұқатуға, білдірмей жамандауға тырысты. Мұндай тәсілге жеңілген адам әуес. Оны соншалық ұнатпай тұрса да Аяған жасырынып жаманшылық жасауға арланатын. Оған деген ойын, ниетін, көзқарасын жалтақтамай, жасқанбай ашық айтып жүрді. Мақсұттың ғылымға адасып келгенін іші сезетін. Мақсұт ләм демейтін, қасы көзін жауып, түнеріп отырып қалатын. Екеуінің арасы әртүрлі себептерге байланысты ашылып, алыстай берді. Мақсұттың кандидаттық еңбегін талқылайтын ғылыми кеңестен кейін кетісіп тынды. Әңгімені профессор Алдияр Ақпанұлы бастап, бұл еңбектің тарих ғылымына бір мысқал пайда бермесін, авторлық концепцияның терістігін, зияндылығын дәлелдей сөйлеген.
Мақсұттың еңбегі өз халқының өткеніне жабылған жала. Халыққа топырақ шашуға болмайды, – деп Алдекең қызына сөйлеген. Көзі ашық, намысы бар ғалымдар Алдекеңнің ізімен кеткен. Сол топтың бел ортасында Аяған да бар еді... – Шетел радиосы не жаңалық айтады? Біз де біле отырайық. Тергеуші селк етіп, басын шалт көтеріп алды. Аяғанның езуіндегі жымысқы күлкіні көріп, жаңағы сөздің кекесін екенін түсінді. Ғылым кандидатымын. Тағы да оның жанды жеріне дөп тиді. Мақсұттың екі беті ботпиып, қалың ерні дүрдиіп, жағынан бұлшық еті бұлт-бұлт ойнай бастады. Вайдман? Бәрібір құтыла алмайсың, – деп суы қжымиды тергеуші. Саған тағылар айыптар мыналар. Танысып шығуыңа болады. Тергеуші қара папкасынан үш бет қағаз алып, оның алдына тастады. Аяған әлгі қағазға мүлде көз салған жоқ, тергеушіге қарап, әнтек езу тартты. Сонан соң қағазды қақ айырып Мақсұттың алдына жылжытты. Сонан соң орнынан тұрып барып есік ашты, бөлмеге екі жігіт кірді. Мына қағазды қалтаңа салып ал, менен ескерткіш болсын, – деп күлді тергеуші. Сонан кейін папкасын қолтығына қысып, алшаң басып шығып кетті.
Аяған столдың үстінде жатқан қақ бөлінген қағазды алар-алмасын білмей тосылып қалды. Мақсұттың қандай жала жапқанын білуі керек. Жыртылған қағазды қалтасына салып, екі жігіттің алдына түсті. Камераға келгеннен кейін қақ бөлінген қағазды алдына жайып, оқуға кірісті. Алғашқы сөйлемінен бастап-ақ басына қан шапшып, жүрегін ыза кернеді. Мақсұттың жаппаған жаласы қалмапты, оның жазуы бойынша Аяған Қуатов Кеңес үкіметінің қанқұйлы жауы болып шыққан. Ол кішкентай кезінен бастап шетел радиосының хабарын тыңдайды екен, пиғылының жат, ниетінің теріс болып қалыптасуы содан көрінеді. Бір кезде Қазақстанда тұрған, кейіннен Америка, Израильге және басқа капиталистік мемлекеттерге өтіп кетіп, Кеңес үкіметіне қарсы өсек-аяң өрбітіп жүрген сүмелектермен дос болған деп соғыпты. Әлгілердің аты-жөнін бірінші рет көрген жігіт тергеушінің имансыздығына күйінді. Б.Пастернактың “ Доктор Живагосын ” кітап базарынан елу сомға сатып алған. Ол шығарма Кеңес үкіметінің беделіне нұқсан келтіреді деп есептемейді. Кілтипан кітаптың Парижде басылып шыққандығында. Апыр-ау, сол кітапты кімнен алып еді? Мүлде есінде жоқ. Қара базарда ылғи кітап айырбастап немесе сатып жүретіндерді түгел біледі. Ал сол кітапты басқа біреуден сатып алғаны есінде. Ол кім? Есінде жоқ. Брежневтің карикатурасын таптық дейді.
Мүлде есінде жоқ. Қолынан сурет салу келмейді, тіпті әуестігі де жоқ. Олардың тапқаны Елжастың шимайы шығар, сірә. Ол өз бетінше сурет салып, газет-журналдарға басылған адамдардың портреттеріне сақал-мұрт жасап, тағы да сол сияқты бірнәрселерді ойлап тауып, шимайлап жүретін. Солженицынның “ Раковый корпус ” романының ротопринкте басылған нұсқасын оқып шығу үшін профессор Алдияр Ақпанұлынан алған. Бұл да бір айып. Ермак Тимофеевич туралы айтқандары рас. Үйдей ескерткіш орнатып, есімін қалаға беретіндей ол кім сонша? Кеңес мемлекеті үшін күресіп, қыршынынан қиылған ердің ері ме, жоқ әлде, қоғам қайраткері ме? Бұл бір Аяған Қуатовтың пікірі ме? Жоқ, халықтың ойы. Атақты жазушы Әнуар Әлімжановтың үлкен жиында Ермак туралы айтқанын өз құлағымен естіген. Сол жазушыны көлденең тартар, бірақ қадалған жерінен қан алғалы отырғандардың беті бері бұрылар ма? Сонда қайтпек керек? Олар бәрібір аямайды екен деп жеңілгенін мойындап, алдаспанға мойнын тоспақ па? Жоқ! Кеудесінен шыбын жаны шырылдап шығып кеткенше арпалысады. Аяғанның өмірі өзіне ғана арналмаған. Оның соңына ерген үш ботасы бар. Солар үшін өмір сүруге тиіс. Өзіне тағылған тағы бір айып Ауған соғысына байланысты екен.
Осы деректерді растайтын адамдардың аты-жөні көрсетілген. Таң қалғаны – тізімде Жақия жоқ. Алмастың аты-жөнін көріп, Аяған шалқасынан түсе жаздады. Шәкіртінің ондай қарамдыққа баратындығына мүлде сенген жоқ. Фамилиялары көрсетілген адамдардың барлығы бірдей жау емес, олар тіпті білмеуі де мүмкін. Бәлкім, өкпелілер бар шығар. Өкпе-реніш жаулыққа айналады дегенге ешқашан сенбейді. Ендеше Ауғанстандағы соғысқа байланысты тағылған кінәларды мойындамайды. Олардың дәлелі дәрменсіз. Куәлікке студенттерді шақырар, олар қорғап шығуға тиіс. Ал үнпарақ таратпағаны анық. Мұны ешкім де мойнына қойып бере алмайды. Бұл Мақсұттың ойлап тауып жүргені. Ал егер Ауғанстандағы соғысты айыптап сөйлесе ше? Бұл соғыстың қате болғанын өмір көрсетті. Балы тамған жас қамыстай талай боздақ қыршынынан қиылды. Өз інісі бақи дүниеге аттанып, бейнесі елеске айналды. Ауған соғысы тағы қанша қыршынның басын жалмары бір құдайға аян. Олар кім үшін, не үшін қан төгіп жатыр? Кімді кімнен қорғауда? Осының барлығын ашып айтса ақылы кем адамдар неге түсінбейді? Түсінеді.
Ауғкан соғысының әділетсіздігін айтып, көп болып Мәскеуге, Брежневтің өзіне хат жазса, талай боздақтың торғайға айналары, кеудесінен пыр етіп ұшып кеткелі тұрған шыбын жанын сақтап қалмай ма!? Ха-ха!.. Тапқан екен хат жазатын адамды. Тапқан екен қалжыңдасатын кісіні... Отыздың бесеуіне келсе де әлі күнге бала сияқты ойлап, баланың ісін істемекке ұмтылатын шикілігіне ренжіп, көңілі сөгілді. Аяқ астынан “ данышпан бола қалатыны бар. Жалғыз өзі ақылды да, басқалардың барлығы ақымақ екен. Ақылы асып бара жатса өгей баланың күйін кешіп жүрген Қазақстан тарихын жарылқап алмай ма?! Басқа түгіл өз пәнінің шекесін қыздырып, көсегесін көгерте алмай жүріп мемлекеттің сыртқы саясатында несі бар? Бұдан кім ақыл сұрапты? Кеңес үкіметінің әскері Ауғанстанға барып, басмашылармен соғысып жатса, институттың қатардағы мұғалімі Аяған Қуатов түгіл оны он орап алатын саясатшылар да түсіне бермейтін бір кілтипаны, бір жұмбағы бар шығар. Апыр-ау, жанын баға алмай жүріп мемлекеттің саясатында несі бар? Арзан абырой жинаймын деп жүріп орға құлады ақыры, міне. Аузын бағып, абайлап жүргендердің айдарынан жел еседі. Ал бұл ақылсыздығынан аранға құлады.
Аранға... Енді міне, өткеніне өкініп, бармағын шайнап, қыңсылап жатысы мынау. Не істеу керек? Мақсұтт кекеп, мұқатқаннан не ұтты? Араша түсер кім бар? Алдияр Ақпанұлы ма? Ол кісі тірі ме екен? Бейшара! Шындық үшін күресемін деп жүріп тапқан олжасы – денсаулығынан айырылды. Ұшан теңіз еңбегі бар адамды ит талағандай етіп қорлап, лақтырып тастай салды. Оның жанында Аяған Қуатов кім, тәйірі? Ешкім емес. Тіпті іздеушісі де жоқ. Саяқ!.. Санасы санға, ойы онға бөлініп, қаптаған қалың сұрақ жан-жағынан анталап, есін шығарды. Сол көп сұрақтың бірде біреуіне жауап таба алмай басы мәңгірді. Сырттағылар жағдайды естіп-біліп жатқан шығар. Ал мұның сыртқы дүниемен мүлде байланысы жоқ. Бала-шағасының жағдайын анау күні Міртемірден естіп білген. Әсем қалай екен? Жазылып шықты ма екен? Бұл туралы мүлде ештеңе біле алмай шаршады. Түсіне әке-шешесі кірген болып жүр. Олар аман-есен бе екен? Басын қақшаң еткізіп көтеріп алған улы жыландай бір жаман ой оқыстан соғып, есеңгіретіп тастады. Талай күннен бері мекен болған камера соншалық тарылып кеткен сияқты, дем жетпегендей кеудесі қысылды.
Орнынан атып тұрып, камераның ішінде торға түскен қасқырдай аласұрып, ерсілі-қарсылы жүре бастады. Оқыстан шаққан жылан-ой тұның көңілдің астаң-кестеңін шығарды, зәлім жүрек бір сұмдықты сезгендей кеудесін жарып жібере жаздап тулайды. Түннің бір уағында жатса да құлқынсәріде оянып алады. Ұйқысы қанбаса да тұрады, өйткені бір үйдің бүкіл тіршілігі соның мойнында. Қаршадайынан шаруа баққан адам ешқандай жұмысы болмаса да таң атқаннан кейін аспанға қарап, тып-тыныш жата алмайды. Ұйқысының шала болғанына қарамастан Қуат қария құлқын сәріде тұрып киінді. Жуынып алып, таңғы намазға жығылды. Құс ұйқылы Алдияр оянып кетіп, Қуат қарияның қимылын аңдыды. Дәлізден түскен жарық арқылы бөлме алакөбеленіп тұр. Бетін қыбылаға беріп, күбірлеп отырған шалдың шошаңдаған сақалына қарады. Намазға жығылған шалды көрмегелі не заман. Бала кезінде намаз оқып отырған шалдардың жанына келіп, әлгілердің ісін қайталаушы еді. Бірақ кейін оқымысты болды да, бәрін ұмытты. Жасы ұлғайған сайын пенде баласы жаратқанға жақындай түседі деуші еді қариялар. Жаратқанға жақындаған шағында құран сүрелерін жатқа біліп, намаз оқып, пәни дүниедегі пенделікпен жіберген күнә атаулыдан тазарғанға не жетсін.
Оқу, ғылым деп жүріп, өз халқының, ұлтының дәстүр, салтынан соншалық алыстап, өзінен өзі жат, бөгде бола бастағанын кейін-кейін ғана ұғынды. Қуат қария намазын оқып болғанша Хадиша да тұрып, шай демдеп, төсек-орынды жинап, балаларды тұрғызып бақшаға дайындады. Ертерек қимылдамаса жұмысқа кешігеді, Олжам пен Бибіні Татаркадақы бақшаға жеткізіп, қаланың екінші шетіндегі жұмыс орнына үлгеріп баруы керек. Күн сайын осы, таң атпай тұрып, шай-суын асығыс ішіп, екі баланы сүйрелеп ала жөнеледі. Профессордың үйіне көшіп келгелі бері Елжасқа жақсы болды, мектепке өзі барады. Трамвайға отырса он екінші қазақ мектебінің жанына апарып тастайды. Сабақ аяқталған соң күн ұзаққа қалмай қайтып келеді, дайындалуға мүмкіндік бар. Алдекең баланың сабағына көмектеседі, әртүрлі әңгімелер айтып береді. Екеуі түскі тамақты бірге отырып ішеді. Балаға деген пейілі ерекше. Үш бала бірінен соң бірі келіп, “ аталап ” мойнына асылғанда өмірдің қиянат-құқайын көп көрген, немеренің зары өткен шеркөкірек шалдың жібіместей болып қатып қалған жүрегі елжіреп, езіліп кетеді. Барлығы үнсіз отырып шай ішті.
Олжас пен Бибінің ұйқысы әлі ашыла қоймаған, әлсін-әлі есінеп, екеуі де ауыздарына бір үзім нан салған жоқ. Соны көріп, Қуат қарияның жаны дызықты. Шай ішіп алыңдар, – деп екі немересіне нанға май жағып берді. Екі бала тыжырынып, теріс айналды. Қарғадай баланы құлқын сәріден оятып, ұйқысын бұзып... Обал-ай!.. Балалар бақшасы алыста, ата. Ерте тұрмасақ үлгере алмаймыз, – деп Хадиша ақтала бастады. Оған Қуат қария ең бір жақын адамындай мейіріммен қарады. Оның кім екенін түнде Алдиярдан естіп білген. Асылхан мен мына қыздың кісілігіне соншалық риза болып көңілі босаған. Ағайын адамдар бір-біріне жақсылықты қарызға жасап, есепке көшкен заманда нәмі қазақ демесе ешқандай жақындығы жоқ екеуінің жасаған адамгершілігі туралы естіп, көзіне жас үйірілген. Жасаған жақсылығың мына балаларымнан қайтар. Бұлардан болмаса құдайдан қайтар. Ешкім оятпайды. Түске дейін ұйықтайсыңдар. Әсемді ауруханадан шығарып аламыз да, әптөбеске отырып, ауылға зымыраймыз. Біз өзіміздің атамыздың жанында қаламыз, – деді Бибі аузын бұртитып. Ұйқысы шайдай ашылып кеткен. Бірдеңе айта ма дегендей өз атасына – Алдиярға жаутаң-жаутаң қарайды. Сағат жеті болып қалыпты.
Бүгін кешігетін болдық, – деп Хадиша орнынан тұрды. Профессор қалтасынан он сомдық қызыл қағаз алып қызға ұсынды. Ол таксимен барады бақшаға, – деп күлді профессор. Он сомдықты қыздың қалтасына зорлағандай етіп салып берді. Алдекеңнен қалмайын деді ме, жоқ әлде, мына балаларға өзінен жақын ешкімнің жоқтығын ойлады ма, Қуат қария қалтасынан жиырма бес сом шығарып, Хадишаға ұсынды. Жиған-тергенім осылардікі. Бақшаға таксимен барамыз! Немерелері кеткен соң шал тықыршып, үйге сыймады. Ертең ерте келемін деген Асылхан кешікті, оны тоспай-ақ кете берейін десе жол білмейді. Біріне-бірі ұқсас үйлер мен көшелер. Аяған жатқан жерді күні бойы іздесе де таппасын түсініп, жіпсіз байланып отыр. Алдияр Ақпанұлы шай ішіп болып, Қуат қарияның демеуімен столын жетті де, машинка басуға кіріскен. Мүгедек бейшараның мұнысы ауылдан келген қарияға түсініксіздеу болып көрінді, біржапырақ қағазға бірінен кейін бірі түсіп жатқан әріптерге қарап сәл тұрды да, кедергі жасамас үшін аяңдап сыртқа шықты. Үлкен көшемен әрі-бері ағылған машиналардың шуынан құлақ тұнады. Аспан бұлыңғыр. Қыс келгенмен жер қара.
Ауылдан қалың киініп шыққан шал қаланың шетіне келгенде шаңы шығып жатқан қара жерді көріп, таңырқап бас шайқаған. Бұл Алатаудың бөктеріндегі Қуат қарияның ауылында болмайтын құбылыс. Кейбір жылдары қардың кешігіп жауатыны бар, бірақ желтоқсан айына дейін жер ақ көрпесін жамылып үлгереді. Қазір ол өңір аппақ қардың астында жатыр. Ертелі-кеш сақылдаған сары аяз күшіне мінеді. Кей жылдары қар тым қалың түседі де, ұсақ мал жайылымға шыға алмай қолға қарап қалады. Шал үлкен жолдың бойымен біраз өрлеп барып, кері қайтты. Басына тұмақ, үстіне қара тон, аяғына пима киген қаба сақал қара шалға жүргіншілер де, машинадағылар да үңіліп келіп қарайды. Жүргіншілерге шал да таң. Барлығының үстінде жұқа, жеңіл киім. Көпшілігі жалаңбас. Әсіресе жалаңбас жүрген әйелдер көп. Шаштары қобырап, бүрсеңдеп кетіп бара жатқан әйелдерге бажайлай қарайды. Қыста үлбіреген капрон чулки киген қыздарға қарап, бас шайқайды. Қайтып оралса Асылхан күтіп отыр екен. Орнынан тұра салып, екі қолын алып жүгірді. Жүреміз бе? Атасының қайда баратынын білген Елжас та әкесіне хат жазып қойыпты. Сыртына әкесінің аты-жөні мен үйдің адресі жазылған конвертті атасының қолына ұстатты.
Шал кемпірінің келіні мен жалғыз ұлға беріп жіберген сәлемдемесін алып, сыртқа беттеген Асылханның соңына ілесті. Такси ұстап, Әсем жатқан ауруханаға келді. Атасын көріп, келіншек егіліп жылап қоя берді. Шалдың да көзі дымданып, жыпылықтай бастады. Екеуіне кедергі жасамас үшін жігіт сыртқа шығып кетті. Терең күрсінді. Аяғанға істегендерін көрмейсіз бе!? Әдейі ұйымдастырған. Көре алмайды. Аяғанды өзіңіз білесіз ғой, ол ешқашан қараулық жасамайды. Кеңес үкіметінің ризығын көріп отырып оған қастық ойлайтындай Аяған есінен адасқан жоқ. Сенбеңіз, ата, жұрттың сөзіне. Ұлыңыздың жаны тазы. Жұрттың бәрі Аяғандай болса жер бетінен жаманшылық әлдеқашан жоғалар еді. Әсемнің іші толып қалған екен, ең жақын адамына барын ақтарып айтып салды. Ауруынан ада-гүде арыла қоймаған әлсіз келіншек демнің арасында алқынып, сөйлей алмай демікті. Айналайын үкімет кінәсі жоқ адамға қиянат жасамайды. Аяғанымның арты шаңсыз, алды даусыз. Анаңның көрі жанғыр, ішіне пышақ айналмайтын бір тасмаңдай қысастық қылған шығар. Шал келініне қарады, аз ғана уақытта жүдеп, сылынып түсіпті, көзі шүңірейіп ішіне кіріп кеткен, жағы суалған, тіпті саусақтарының еті де қалмапты. Қу сүйегі қалыпты бейшараны.
Өз дертіне Аяғанның басына түскен ауыртпашылық қосылған соң жүдемей тұрсын ба. Баратын жеріме барамын. Жалғызым үшін жаным құрбан. Атасының сөзінен кейін Әсемнің жүзіне қан жүгірді, езуіне болар-болмас қана күлкі жұқты. Шалдың қолындағы дорбаны алып, аузын шешті. Осыдан жазылып шықсам, алды-артыма қарамай апатайымның жанына барамын. Саған да Аяғанға да қызмет табылады. Ол сияқты кәндидат нәук шашылып жолда жатқан жоқ, – деді шал келінін жұбатып. Үй бар, жай бар... – Аяғаным ақталып шықса бұл қалада бір күн тұрмаймыз, – деп Әсем бір түйір сары ірімшікті аузына салып, тамсанды-ай келіп. Асыл апам!.. Келінінің жүректен шыққан сөзі шалдың көңілін толқытты. Енесіне құлай беріліп, бар пейілімен жақсы көретін келін сирек. Келінін қызындай бағалап, әлпештейтін ене де аз. Нұрша мен Әсем сол аздар мен сиректің ортаң қолдары. Нұрша мен келінін аузынан тастамай, соның саулығын тілеп, жаратқанға жалбарынып отырады. Біраз уақыт бір шаңырақтың астында тұрды, ешқашан абақ шытысқан емес, екеуі талағы жабысқан тату. Ол бейшараның ішкені ірің, жегені желім болып, ұйықтай алмай жүрген шығар. Е-е, амалы кәні, шыдайды да.
Сыртқа шығып кеткен Асылхан қайтып оралды. Қуат қария орнынан тұрды. Әсемнің көзіне мұң тұнып, қабағы тұнжырады, соны сездіргісі келмегендей жігітке жылы қабақ танытып, күле қарады. Бір аптадан кейін сұранып шығамын. Сендерді шаршаттық әбден. Хадиша, Ақбота үшеуіңе қалай алғыс айтарымды білмеймін тегі. Бізге одан үлкен алғыстың керегі жоқ, жеңеше, – деп жымиды жігіт. Жасымасын. Аққа құдай жақ, – деді Әсем, көзіне келіп қалған жасты іркуге шамасы келмей. Тағы да айтатын сөздері көп еді, тілі икемге көнбеді. Қандай тапсырмаңыз бар? Көз шарасы жасқа толған келіншек қинала күлімсіреп, бас шайқады. Ауруханадан шыққан соң машина ұстап, Мемлекеттік қауіпсіздік комитетінің үйіне келді. Есік аузында тұрған жас жігіттің көзі бірден қара тоны бар қаба сақал шалға түсті. Адасып жүрген шал деп ойлаған сияқты. Қуат қария оған мүлде назар аударған жоқ, емпеңдеп алға ұмтылған, жас жігіт жолын кесті. Қайда барасыз? Аяған Қуатов деген. Беті қайтып, жасқанып қалған шал шегініп барып, кірер есіктің алдында әрі өткен, бері өткен адамдарға жаутаңдай қарап тұрды. Асылхан әскери киім киген жігітпен ұзақ сөйлесті.
Ол қырсығып көнбей тұрғандай болып көрінді шалға. Жап-жас болып қабағы қалың, түсі суық екен. Асылханды менсінбей шіреніп тұрған әскеримен шешіліп еркін сөйлесіп кетуге әттең тілі жетпейді. Орысша білсе түсіндіріп айтар еді. Аяғанның нақақ күйгенін естісе пенде баласы ғой, жібімес деймісің. Сонан кейін жалғызының жанына барып, мауқын басып, шерін тарқатпай ма. Шал қара тонының өңірін ашып, мені көр дегендей кеудесін әскери адамға қарай бұрды. Анау назар аудара қоймаған соң әдейі қозғалып, кеудесіндегі орден-медальдарын біріне бірі соғып сылдырлатты. Рабайсыз мақтанғанды жаны сүймейтін шал амалының жоқтығынан істеген ісіне өлердей қысылды. Денесін тер жауып, пысынап терлеп кеткен соң тонын шешіп алды. Әкелген затымызды қалдырып, үйге қайтамыз, – деді жігіт мұңайып. Шалдың қабағы бұзылды, сақалы селкілдеп, ашуға мінді. Аяғаныммен кездеспей ешқайда кетпеймін, шырағым. Сабыр етіңіз, ата. Ашу – дұшпан, балаңызға зияныңыз тиіп кетіп жүрмесін, – деген Асылханның сөзінен кейін ашу шақырып, тулай бастаған шал дым болды. Кірген-шыққан адамдардың қағаздарын тексеріп тұрған әскериге жасқана қарап, Қуат қария есік көзінде қимыл-қыбырсыз ұзақ тұрды.
Біраздан кейін екі аяғы талып, шымырлап табаны ұйып, тықырши бастады. Ол аз болғандай екі иығы талып қарап тұрып шаршады. Жетпіске келген шал түгіл жиырмадан енді асқан жігіт те әрең шыдап тұрған сияқты. Екінші қабаттан түсіп келе жатқан адам көрсе Аяғанның тергеушісі деп ойлап, екеуі де елеңдесе қалады. Оған хабар жеткелі не заман, әлі тырс етпей отыр. Шал мен жігіттің үміті үзілуге айналды. Жігіт кезекшімен тағы да тілдесті. Оның жақтырмағанын шал қабағынан байқады, екі көзі шытынап, ернін жымқыра тістеп алған. Әй, осыдан жақсылық келе қоймас ” деп ойлады шал. Шалдың не дегенін ол түсінбеді. Я кәрі шалский, панимайыш, старик мен. Кде он? Кезекші әлдеқайда телефон соғып, әлдекіммен сөйлесті Күте-күте несібебіз сарғайып кетті ғой тегі. Үзеңгі бауы сегіз қабат біреу болды әлгі, – деп күңкілдеді шал. Осы өмірінде тәуелді болыр, біреудің алдына барып, мөлиіп отырып көрмеген Қуатқа осынша уақыт тізе бүкпей тұру өте ауыр тиді. Баласының жағдайын ойлап қана сабыр сақтады, әйтпегенде кезекшіні итеріп тастап, өтіп жүре берер еді. Тергеуші шал мен жігіттің төзімін біржола сарқып барып бірақ шықты.
Өзіне соншалық ілтипат танытып, жаутаңдай қарап тұрған екеумен бас изесіп қана амандасты. Түсі суық екен. Қуат қарияның айтқаны дөп келді, құдайдың тумасындай тым тәкаппар. Екеуіне көз қиығымен менсінбей қарады. Шалдың іші мұздап қоя берді. Түріне қарағанда кесіп алса қан шықпайтын тасбауыр тәрізді. Жалбыр қас бұл жолы шалға бажайлап, ұзақ қарады. Езуіне жымысқы күлкі ұялады. Кілт тоқтап соңына ілескен Асылханға қал дегендей белгі берді. Жетпістегі шал ілесіп келе жатыр-ау деместен Мақсұт екінші қабатқа жүгіре басып шығып, қара үзіп кетті. Қуат қария одан қалып қоймау үшін кеудесіндегі орден-медальдарын сылдырлатып, елпеңдеп келеді. Мақсұт ең шеткі бөлмеге кірді. Шал келгенше орнына жайғасып, оны қарсы алуға дайындалды, қабағын қарс түйіп, есіктен кіріп келе жатқан қонағына алара қарады. Кінәсізден кінәсіз қамап қойыпсыздар. Өңі сондай суық екен. Көздері тоқайласқан, шалдың денесі тіксінді. Қой, шырағым, балама күйе жақпа, – деп шырылдаған шалдың сөзін құлағына қыстырмады. Тергеу әлі аяқталған жоқ. Баламның бет-жүзін көріп, құшағыма қыссам деп едім. Сенің де мен сияқты әкең бар шығар. Жер түбінен келдім. Ұлыммен тілдестір, көсегең көгергір.
Шалды ықтырып алғысы келді ме, дүрсе қоя берді. Мына ордендер мен медальдарды неге тағып жүрсің а? Неге әкіреңдейсің өзің, а?! Мен жөнін айттым. Шалды айқайдың күшімен ықтыра алмасын түсініп, айлаға көшті. Тергеу аяқталғаннан кейін пожалуста. А пока болмайды. Ең болмаса баламның бет-жүзін көрейін. Ол қылмыскер... – Өтірік! Менің балам таза. Сендер оған жала жауып отырсыңдар. Мақсұт тартпасынан екі-үш парақ қағаз алып, шалдың алдына тастады. Шал қағазды қолына алды да, үңіліп қарап, қайтадан тастай салды. Аяғаным кінәсіз. Жақсылықпен босатыңдар, әйтпесе баратын жерге барамын. Сенің ұлың сияқты антилерге біздің арамызда орын жоқ. Басқа бұйымтайың болмаса, бөлмені босат. Амалы таусылған шал сұлқ отырып қалды. Қызбалық жасадым-ау деп ренжулі. Артық айтқан сөздерін қалай жуып-шайарын білмей, жалбыр қасы көзін жапқан, түсі суық жігіттің көңілін қалай табарын және білмей дағдарып отыр. Ол жау келіп қалғандай дігірлеп, “ бөлмені босат ” деп қылқылтап тұр. Соғысқа бардым, күні кешеге дейін бел жазбай еңбек еттім. Темірлерің сыңғыр-сыңғыр етеді. Жап-жақсы пенсия алатын шығарсың.
Ал менің әкем бес жыл соғысып, тесік темір де алған жоқ. Соғыстан келгеннен кейін он жылға сотталып кетті. Қайтып келді де өліп қалды. Сен немене менің әкемнен артықсың ба? Шал бір уыс болып бүрісе түсті. Жас жігіттің ескі жарасының аузын аңдусызда тырнап алғанына мықтап абыржыды. Ызаға булыққан жігітке ұрлана қарап қойды, ұратын адамдай екі жұдырығын түйіп алыпты, жүзі түтігір кеткен. Жетпіс, сексен, тоқсан жыл шалқып өмір сүресің. Бұл кімнің арқасы? Үкіметтің!.. Кеңес үкіметінің! Партияның! Бұғып бүрісіп отырған шал селк етіп, салбырап түсіп кеткен басын көтеріп алды. Кеңестің саясатына қарсы үгіт жүргізеді, партияның көзіне топырақ шашады. Ал сен балаңа шаң жұқтырғың келмейді. Безобразие! Сен Аяғанды білмейсің. Білсең бұлай демес едің, шырағым. Білгенде еще как білемін, – деп тепсінді тергеуші. Алдияр Ақпанұлының орны да түрмеде. Ол қаны сорғалаған ұлтшыл. Тазалау жүретін болса ең бірінші сол қақпас кетер еді. Өкінішке орай, профессорсымақ ол күнге жетпейді. Оның күндері санаулы. Тіріге жақсылық, бақыт тілеу – шарт. Тірі пендені ел-жұрттың тілегі көтеріп, желеп-жебеп жүреді.
Тілекшісі көп кісінің абыройы биік әмәнда. Шал ызадан жарылып кетердей болып, екі беті долырып, шеке тамырлары білеуленіп кеткен жігітке шошына қарады. Екі көзі қанталап кетіпті. Осы ауру болмаса қайтсін ”. Шалдың жүрегі тіксінді. Мынау тергеушінің қолына түскен адамның жағдайының қандай боларын түсінген Қуат қария жалғызын ойлап, басы қаңғырып, есеңгіреп отырып қалды. Көңілінде жылт еткен жылылық жоқ тасбауыр пенде кімді аясын?! Кісіге жақсылықты қимайды мұндайлар. Мынаның қолына түскен Аяған не күйде екен? Көзінің алды бұлдырап, басы айналды. Құлап қалмас үшін орындықтың арқалығынан ұстап, көзін жұмды. Кісілігі жоқ немеге сонша жалынғанына намысы келіп, кеудесінен лықси көтерілген сұрапыл ашуды тежеу үшін астыңғы ернін тістеп алып, ақылын арашаға шақырды. Сабыр сақта. Шыда. Шыдап бақ ” деді ақылы басу айтып. Лап етіп тұтанып кетуге шақ қалған ашу біртіндеп тарқады. Қуат қарт қара тонын қолтығына қысып алып, сыртқа беттеді. Есігін жапқан соң Мақсұт алға түсіп алып, сиыр жорғасына ұқсас жүрісіне салып, ұзап бара жатты. Құлап қалардай теңселе басып, Қуат қария келгенде ол есік аузында, кезекшінің жанында тұрған. Аяған Қуатовқа ештеңенің керегі жоқ.
Оның қарны тоқ, – деді де шұғыл бұрылды. Мақсұт жалт қарады, бірақ айтып жіберетін ащы сөздің ретін таппай тосылды. Шал қынжыла бас шайқап, күңірене сөйледі. Сенен жақсылық келмес ешкімге. Келмес!.. Қолыңа билік берсе қазақтың даласында іске жарар бір жақсы адам қалдырмассың мына сұрыңмен. Мақсұт шалмен салғыласып тұрғаннан түк таппасын біліп, домаланып тұра қашты. Тепсініп оның соңынан тұра ұмтылған Қуаттың жолынкүзетші кесті, Асылхан келіп қолтығына жармасты. Ызаға булығып, ашуға мінген шалды сыртқа алып шығу оңайға түспеді. Құр айқай, ашумен ештеңе тындыра алмасын Асылхан оған әрең түсіндірді. Күзетшіден сәлемдемен қалай беруге болатынын сұрап алып, шал мен жігіт сыртқа шығып, екінші есікке қарай емпеңдеді. Нұрша беріп жіберген сәлемдеме және Алдияр мен Елжастың хатын жөнелткеннен кейін олар жауап күткен. Себебін түсіндірген жоқ, емен есіктің ортасынан ойып жасаған терезені сарт жапты. Шал жігітке, ол қарияға қарады. Айла-шарғысы таусылған шал терең күрсініп, сақалын сипады да, сыртқа шықты. Шындыққа жетпесем сүйегім қалар сол жерде. Жалғызым үшін жан пида. Алдияр аға бір жолын табар, – дегеннен басқа Асылхан ештеңе айта алмады.
Жігіт жауап берген жоқ. Ақырын ғана күрсінді де, аяңдап алға түсті. Елжастың жазғаны екі-ақ сөйлем: “ Көке, сені сағындық. Тез кел ” депті. Жігіттің жүрегін сағыныш кернеп, кішкентай балаларын – Елжасын, Олжасын, Бибісін ойлап, жаны жабырқады. Дорбаның аузын ашып қойып, анасының қолынан шыққан құрт, ірімшікке қарап үн-түнсіз ұзақ отырды. Екі жапырақ ірімшік жеді, бір тал сықпа құртты аузына салып, ұзақ талмады. Дорбаның аузын байлап, жастығының астына тықты да, профессордың хатын оқыды. Аман-есенсің бе? Бұлар неге үндемей жатып алды деп сөге жамандама. Менің жағдайымды өзің білесің. Сыздықты ЛТП-ға алып кетті. Бала-шағаң осы үйде. Немеренің зарын тартқан адам едім, олар келгелі бері өмірге деген құштарлығым оянып, адам қатарына қосылуға айналдым. Бибі деген алтын қыз менің жаныма ешкімді жолатпайды. Мен оның жекеменшік атасына айналдым. Бибінің арқасында Андерсон болдым. Күні бойы ертегі құрастырамын. Екі ұл өте бауырмал. Өз аталары келгелі мені менсінбейтін болды. Әсем туралы сөз қысқа. Ол тәуір. Келесі аптада үйге шығып қалар. Бала-шағаң осы үйде тұра береді. Хадиша деген алтын бала екен.
Бар ауыртпалықты Асылхан екеуі көтеріп жүр. Қазақтың барлық баласы осы екеуіндей болса деп армандаймын. Мен жақында ауруханаға жатамын. Денсаулық күннен күнге төмендеп барады. Мені қойшы. Менің есіл-дертім өзің. Сені ойласам қабырғамды бір қаныпезер қақыратып сөгіп жатқандай қиналамын. Амалым не, мешел баладай орнымнан тұра алмай жатқаным мынау. Денім сау болса сен үшін шырылдап отқа түсуден тайынбас едім. Мұның бәрін көңіл үшін айтты деме, балам. Бұл жүрегімнің сөзі ”. Алдияр Ақпанұлының хаты осы араға дейін таза, ары қарай сызылған, өшірілген. Жекелеген сөйлемдер қалған. Хаттың ең соңғы жағы ғана қалыпты. Ең болмаса бір әділ пенде қалған шығар деген үміттемін. Бәріне де асқан төзімділікпен көнуге тура келеді. Шыдам керек, шырағым. Сенің алдыңда өтелмес айыбым барын білемін. Сол айыбымды қайтсем жуамын деп аласұрып жатқан жағдайым бар. Біздің де таңымыз атып, тауығымыз шақырар. Әр азғынға бір зауал келер түбі. Шыда, шырағым, шыда... Құдай аманшылықпен қауышуға жазсын. Ағаң Алдияр ”. Мақсұттың ойлап тапқан көп жаласы қаптаған аш қасқырлар секілденген.
Сол қорқаулардың қоршауында қалғандай, енді құтылу мүмкін еместей шарасыз күйге түсіп, басын қайғы қаңғыртқан Аяған ұстазының хатын оқыған соң көңілденді. Алдекеңнің хатының негізгі тұстарын өшіріп тастағанмен Аяған оның не жазғанын іштей бағамдады. Жігіттің санасына сәуле түсті. Демек олар қарап жатқан жоқ. Тергеушінің жапқан жаласы өзінен өзі шындыққа айнала салмайды. Оның қағазға түсіргендері шындыққа айналу үшін Аяғанның келісімі керек, яғни ол өзін-өзі жығып бергенде ғана іс тәмәм. Мақсұттың қолында бұлтартпас деректері бар ма? Әрине жоқ. Бір топ адамның хаты бар дейді. Қайда ол хат? Брежневтің бейнесі ме? Аяған Қуатов суретші емес, олардың тауып жүргені балалардың шатпағы шығар. Сондықтан бұл айыпты мойнына қойып бере алмайды. Тағы не? Ауғанстан ба? Оны да мойындамайды. Деректі дәлелі жоқ оның. Ермак туралы да ештеңе деген жоқ. Мойындамайды. Олардікі құры сөз. Сөз, сөз!.. Мына тас қабырғаның ішінен жарық дүниеге шығу үшін күресу шарт... Жарық сәуле – өмір. Өмір – той емес. Өмір – жанталас. Аяған сөзін жалаң мұзарттың шырқауына өрмелеп бара жатқан алпинистей сезінді. Сәл босаңсыса құрдымға құлайды. Не өмір, не өлім.
Екінің бірі. Өлмеудің бір ғана жолы бар. Ол – жеңіс. Үш бірдей құлыны жолын тосып, тілеуін тілеп отыр. Аяғанның өмірі өзіне ғана арналмаған, оның өмір-тірлігі үш ботасының меншігі. Сондықтан жеңілуге, Мақсұт құрған торға оп-оңай түсе салуға қақысы жоқ. Күреседі. Жалғыздығын ойлап, жабығып жүрген Аяған профессордың хатынан кейін рухтанып, өз күшіне деген сенім пайда болды. Камераның ішінде әрі-бері теңселіп жүріп ойша Мақсұт пен өзін безбенге салды. Шаршы топтың алдына шығып, ашық айтысқа түссе одан басым боларына күмәні жоқ. Оның күші – ақыл парасатында емес, Мемлекеттік қауіпсіздік комитетінің атынан сөйлейтін өкілеттілігінде. Және оны жақтайтындар да көп. Ал Аяғанға жақтасар кім бар? Мешел баладай орнынан тұра алмай жатқан ұстазы профессор Алдияр Ақпанұлы ма? Әлде оқуға түсе алмай құрылыста жұмыс істеп жүрген Асылхан ба? Бәлкім, Хадиша көмектесер. Барлығы сүйеуі жоқ қазақтың балалары. Үйсіз-күйсіз қаңғырып, қала кезіп тұрақтай алмай жүрген жастар аз ба? Әне, солар ұлттың болашағы. Осылар қазақтың болашағы еді деп маңдайынан сипап, қамқорлық жасап жатқан кім бар? Қолына билік тисе әрқайсысы өз жайын күйттейді.
Ұлтының болашағын ойлар, сол үшін отқа түсер Кенесарыдай азамат қайда?! Қазіргілер кімнің арбасына отырса соның әнін айтуға машық. Ал ұлтының намысы үшін қара бастың қамын ұмытып, қызығын тәрк еткен жан Сыздық төредей-ақ болсын. Сыздық төре!.. Аруағыңнан айналайын есіл ер. Елін сүйген ер сендей-ақ болсын. Басына қаншалық қиындық туса да, орыс патшасының алмас қылышы төбесінде жарқырап, кеңірдегіне тақалса да халқына деген адалдығын, перзенттік махаббатын жоғалтпаған асыл азамат. Енді қайтып сендердей ерлер туар ма? Қазіргілердің барлығы аз күндік абырой, арзан атақтың құлы болып кетті ғой... Әттең!.. Арзандап кетті адамдар... Аяған суық жымиды. Кішкентай терезеге қарады. Дәл қазір сол терезеден дүниеден ең жақын адамдарының бірі Сыздық сұлтанның аруағы еніп, өзін мынау азаптан құтқарып алатын тәрізденді. Алдияр Ақпанұлы Кенесары бабама қалай ара түссе, мен де сені дәл солай қорғадым. Сол үшін қудаландым. Жолым жабылды. Өйткені бізді қорғайтын сәби шындық өте әлсіз. Өте әлсіз. Оның да өсіп, жетілетін күні келер, баба. Келеді ол күн. Міндетті түрде келеді ”, деді Аяған күбірлеп.
Есімі әрқашан жадында жүретін қасиетті адамның аруағымен тілдестім деп ойлады. Аяған аядай бөлмеде әрі-бері теңселіп жүріп ой түкпірін ақтарды... Ақылды, парасатты адамдар аз емес өмірде. Оңашада әлгілердің барлығы тайсалмай сөйлейді, ақылы жеткен жерге дейін әділ болуға, тек ақиқатты айтуға тырысады. Мысы басар азулылардың ортасына түскенде шындық деп шырылдап жүрген шерменделер аузын буған өгіздей болады да қалады, әділетсіздіктің ең сорақы түрін көре тұра үндемейді. Билігі бар өктем күштің қарапайым адамға жасап жатқан қиянатын көре тұра байқамаған болып, теріс айналады. Апыр-ау, сонда халықтың мұңын, қайғысын, қасіретін кім айтады? Халық арқа сүйер азамат қайда? Кенекемдей, Сыздық сұлтандай елі үшін басын алмас қылышқа тосып берер марқасқалар туар ма? Пікірі, ойы бар адамдар үндемеуге үйренді. Неге? Олар қорқынышқа жеңіліп болған. Кешегі шындықтың бүгін өзіне сын боларын, сол үшін күйіп кету мүмкін екенін ақылы бар адамдар түсінеді де, бекер шаршамау үшін ештеңені көрмеуге, естімеуге тырысады. Сөйтіп олар өзін жеңу арқылы уақытты жеңеді. Өзін өзі жеңе алмаған талай пенде уақыттың жағасына жармасып, оның бір сілкігеніне жарамай жалпасынан құлап жатады.
Адам шіркін өзінің түк еместігін білген сәттен бастап тек қара басының қамын ойлайды, басқа үшін бас ауыртпайды, елдің мұң-мұқтажына іштей күйзеледі, бірақ үндемейді. Үндегеннен ештеңенің өзгермесіне көзі әбден жеткен. Үндесе пәлеге қаларын және біледі. Әлдекімнің демеуімен жоғарыға шығып алған ақылы кем әлдекімнің аузына қарап, ішінен жек көріп отырса да жарамсақтана жымияды. Басқа амалы жоқ бейшараның. Жағаласуға жарамайды. Жемтік болмас үшін жағымпаздануға үйренеді, оңашадағы қораздығы адыра қалады. Жағаласқандар профессор Алдияр Ақпанұлының кебін киеді. Немесе жалған жаламен түрмеде жатады. Ырық бермей, әл бермей тулағандарға басқаша тәсіл қолданады, “ шу асаулардың ” қанға былғанған денесі арада біраз уақыт өткен соң таудан, қалың ағаштың арасынан немесе шұңқырдан, трубаның ішінен табылып жатады. Міне, шындық үшін күрестің нәтижесі. Қоғам дертті. Дертті!.. Оның емі – шындық. Оны шындықпен ғана емдеп жазуға болады... Аяғанның денесі түршікті. Орнынан тұрып, әрі-бері теңселіп жүре бастады. Аядай бөлменің іші азынап суып кеткен секілденді, отырып-тұрып әртүрлі жаттығулар жасауға кірісті. Халық үшін шындықтан қымбат ештеңе жоқ. Себебі – ол халықтың өмірі, – деді Аяған біреу тыңдап отырғандай дауыста сөйлеп.
Қимылсыз жата бергеннің әсері ме, демнің арасында алқынып қалды. Төсегіне келіп отырды да, дорбаның аузын ағытып, ірімшік жеді. Көзін жұмып анасының бейнесін елестетті. Самайы ағарып кеткен екен дейді, бетін шимайлаған әжім тереңдей түскен тәрізді. Ол кісі бірнәрсе деген сияқты, бірақ Аяған ештеңе естімейді. Көзін ашып алды, анасының бейнесі әпсәтте ғайып болды. Ол көзін ашқанына өкінді. Анасының буын-буыны ауыратын, соған қарамастан таң атқаннан кеш батқанша тыным таппаушы еді. Жатын орынға келгенде аяқ-қолы сыздап, бебеулеп жаны көзіне көрінетін. Жазды күн шілденің өзінде темір пешті өртеп жағып, қол-аяғын аюдың немесе борсықтың майымен сылап, ыңырсып отырушы еді. Түннің бір уағына дейін қиналып, кірпік айқастыра алмай жататыны есінде. Ертесіне құлқын сәріде тұрып, үйреншікті тыпырға қайта кірісетін. Анасына жаны ашып, “ неге тыпырлай береді екен, тып-тыныш жатпай ма ” деп назаланатын. Нұрша бейшара діңкесі су көтермей ауырып жүрсе де шалжиып жатып алмай сиырын сауатын, май шайқайтын, нан пісіретін, қолы қалт босай қалса малдың жаппасын жинап келіп илеп, күлшелеп жайып, тыныш таппайтын.
Алпыстың мол ішіне кірсе де мазаң, таң атқаннан ел орынға отырғанша тепең-тепең жүріс. Ондай жүріске жас келіншектердің ішінде ілуде біреуі ғана шыдар. Көпшілігі күні бойғы жұмыстан титықтап келіп, кешкі тамақ жасауға шамасы келмей тырапай асады. Ал қара ормандай қабырғалы қалың елді жалмаған аштықтан аман қалған аналар мүлде басқа. Оларды қиыншылық та, ауру-сырқау да мұқата алмайды. Олар жеңілсе тек уақыттан ғана жеңілер. Қыңқыл-сыңқылы көп анасына жаны ашып, оған көмектесуге ұмтылатын, шамасы келмейтін шаруаға кимелейтіні есінде. Аяған мықшыңдап, әлі келмей жатқанда байғұс анасы ыңқыл-сыңқылын ұмытып, өзі кірісіп кететін. Аяғанның жан қинап жұмыс істегенін көрсе Нұршаның шыбын жаны шырқырап, құйрық басып отыра алмайтын. Қабырғасы қатып, қатарға қосылған кезінде де ата-анамның қолындағы ауыртпалығын алдым деп айта алмайды. Екі кәрі бар шаруаны ешкімге жалынбай-ақ өздері-ақ тындыратын. Жұрттың баласы құлқын сәріде тұрып, таңғы салқында ұйқысын аша алмай дірілдеп-қалшылдап, бадаға сиып айдап тепеңдегенде бұл шалжиып тәтті ұйқының құшағында жататын. Ата-ана тапқан-таянғанын екі ұлдың аузына тосып, екеуінің үстіне жамады. Аяған жетімсіздік көріп, қиналған жоқ, әкенің дәулетінің арқасында жылтырап киініп, шалқып жүріп өмір сүрді.
Жазғы демалысында өзі құралыптас балалар секілді ақша табу үшін құрылыс отрядына қосылып, ауыр жұмысқа жегілген жоқ, телім-телім боп тентіремеді. Басқалар “ қайтсем қарным тояды ” деп тіршілік үшін жер шұқып, несібесін теріп жүрсе, мұны өмірдің рухани жағы көбірек алаңдатты. Шамасы келгенше, төзімі жеткенше оқуға тырысты, соның арқасында тіршілік қамымен жүрген қатарынан алға озды. Қарапайым қара шалдың баласы бола тұра орыс тілін басқалардан жетік меңгерді, университетті қызыл дипломмен бітірді, екінің бірін ұната бермейтін аса кіді, кірпияз – профессор Алдияр Ақпанұлының сеніміне кірді, оның сүйікті шәкіртіне айналды. Атақты ғалымның сенім артқан шәкірті болғандықтан тасы өрге домалап, мақсатына көп кедергісіз жетті, аспирантурасын бітірер-бітірместен кандидаттық диссертациясын қорғады. Рас, жеңіс оңай келе салған жоқ, Мұса Байларовтың жақтастары жан-жақтан жабылып, жаға жыртуға дейін барды. Олар Аяғанның ғылыми еңбегінен ұлтшылдық іздеп далбасалады, “ дисертант орыс пен қазақ халқының арасына от тастаған, достыққа қиянат жасаған ” деген сияқты айыптар таққан. Жас ғалымды Мұса Байларовтың құрған торынан профессор Алдияр Ақпанұлы алып шықты. Ол кезде Алдекең аса беделді еді, Мұса Байларовтың сыбайластары мәселе шешетін биік мансаптарға жете қоймаған-ды.
Олар көп болғанмен көбік еді. Ал Алдияр Ақпанұлының атағы жер жаратын. Ол сүйікті шәкіртін тұмсықтыға шоқытпады, қанаттыға қақтырмады, дауласып жүріп докторлық диссертациясына өзі қалаған тақырыпты алып берді. Бұл Алдекеңнің ең соңғы жеңісі еді. Осыдан кейін Мұса Байларовтың тасы өрге домалап, қызметі жоғарылады да, оның сыбайластарының сұрапыл шабуылы басталды. Жан-жақтан жабылған шабуыл онсыз да қайғы-қасіреті, жүрегінің жарасы көп профессорға ес жиюға мүмкіндік бермеді. Әдеттегі бір партия жиналысынан оны жедел жәрдем алып кеткен. Содан ауруханада төрт ай жатып шықты, оқыстан жабысқан дерттен құлантаза айықтырып алуға медицинаның құдіреті жетпеді. Ол кісінің төсек тартып жатқанына бір жылдан асты. Бөтелкеден басқа уайымы жоқ жалғыз ұлға сенсе шал әлдеқашан аштан өлер еді. Бостандықта жүргенде күн сайын барып, Алдияр Ақпанұлының тамағын беріп, дәретке отырғызып, бөлмесін тазалап қайтатын. Ойламаған жерден екі жігіт келіп, ала жөнелгенде “ Алдияр Ақпанұлына барып, көмектесіп тұр ” деп Асылханға өтініш жасай алмап еді, осында келгеннен кейін ұстазын ойлап, ішін ит тырнағандай қиналды. Көңіліне күдік шапқалы қашан. Аяулы адамының тірлігінен күдерін үзіп қойған.
Бір ұлттың мақтанышына айналған біртуар азаматтың ешкімге керек болмай далада қалғаны сол мемлекеттің тізгінін ұстағандарды ойландырмайтынына Аяған мүлде түсінбейді. Ондай адамдар көп емес қой, саусақпен ғана санарлық тұлғалар неге мемлекеттің тізімінде болмайды? Олар мемлекеттің мақтанышы, ұлттың байлығы емес пе?! Мына заманда біртуар марқасқа ұлдар емес, әлдекімнің жетегімен жүріп, үлкен мансапқа жеткендердің аты озып тұр. Біртуарлардың тағдыры сол мәңгүрттердің қолында. Мазақ!.. Кещелерге мазақ болған ғұламалар... Қолында билігі бар кемталанттарға күлкі болған қайран заман-ай! Уайымы қара басының қамынан аспайтын мешкейлерге қарап қалған халықтың маңдайының соры бес елі екен. Маңдайындағы бағы, абыройы болған арысының тағдырына ара түсе алмаған елдің ертеңінен не қайыр. Абыройын қорғай алмаған елдің соры қалың. Ондай елді кез-келген кемталант қойдай өргізеді, бір шыбықпен айдайды. Бас шұлғудан басқаны білмейтін момын елдің көрген күні осы енді... Аяған күрсінді. Орнынан тұрып, аядай бөлменің ішін шарлады. Ойы сан саққа жүгірді. Алдекеңнің хаты көп ой салды. Орнынан тұра алмай жатқан профессорды қамқорлығына алған Асылханға деген алғысында шек жоқ. Арыстаным-ай! ” деді күбірлеп. Оған деген бар алғысы осы екі ауыз сөзге сиып кеткендей.
Аяған еңсесін басқан зіл салмақтан құтылғандай бойы жеңілдеп қалды. Бала-шағасының жағдайын ойлап, ішкені ірің болып еді. Оларға аяулы ұстазы қамқор қолын созыпты. Ол кісі әлі күнге мұны таң қалдырумен келеді. Міне, орнынан тұра алмай жатып та зор қайрат көрсетіп, үлкен азаматтық мінез танытты. Күні ертең-ақ ұстазының мына қапастан шығарып аларына сенді. Ол кісіні жеңу мүмкін емес. Аштық ала алмаған Алдекеңді жеңемін деу бос далбаса. Оның жаны өзінде емес, самрұқ құстың ұясында. Самрұқ құстың ұясын жаратушы бір алладан басқа ешкім білмейді. Алдекеңдей азамат мәңгі жасайды ” деп күбірледі Аяған. Шәкірті үшін жанын жеп, жанталасып жатқан ұстазына мәңгілік өмір тіледі. Шындық үшін ажалдан да тайынбас, тайсалмас бірбеткей профессордың ештеңеден қайтпасына сенді. Еңсесі түсіп, үміті үзіліп, тіршіліктен баз кеше бастаған жігіт ұстазының хатынан кейін ширығып, ширап, үлкен іске кірісердей белді бекем буды. Оны алда талай шырғалаң күтіп тұр еді. Есік ашылып, мысықша басып, күзетші кірді. Әкелген тамағын қойып, сыртқа шығуға ыңғайланған. Жігіт ләм деместен шығып кетті. Қателесіпті. Көп ұзаған жоқ, есік ашылып, жігіттің дидары көрінді.
Хатымды адрес бойынша жеткізіп берсең өле-өлгенше жақсылығыңжы ұмытпас едім. Қолына қалам-қағаз тигеннен кейін тамаққа мүлде тәбеті шаппады. Отырып алып, басынан өткен жағдайдың барлығын баяндап, ұстазына хат жазды. Өзіне тағылған айыптарды тізді, бір топ студенттің айғақ хаты туралы айтты, Алмасты тауып, мәселенің анық-қанығын білу керектігін ескертті. Хатының соңын үш ботасына – Елжас, Олжас, Бибіге бағыштады. Сендерді сағындым. Үшеуіңді де құшақтап, құшып сүйдім. Біріңді-бірің сыйлап жүріңдер. Көкелерің ”, деп жазды. Айтатын, айтқысы келген жылы-жылы сөздері көп-ақ еді, қағаз жетпей қалды. Сартап сағыныш көңілін мұңға бөледі. Үш ботасын ойлап, жаны одан сайын жабырқай түсті. Жан-жақты ойланды, әлгі жұмбақтың дәл жауабын таппағанмен екеуінің бір күнде тосын жағдайға тап болып, бала-шағаның қараусыз қалуында бір сыр бар сияқты көрініп, жаны шошыған. Сол күдік әр сәт сайын айналып соғып, зәресін ұшырады, осындайда бір сұрапыл қатер төніп келіп қалғандай шыбыны шырқырайды. Міне, қазір де сол сезік оқыстан соқты, Аяған селк етті, тұла бойы қалшылдап, басына қан шапшыды. Ол нәлеттер ештеңеден қайтпайды ғой. Әрі-бері теңселіп жүріп өзін-өзі жұбатты.
Балаларын ауылға жіберуді ойлады. Өзінің жағдайын мүлде ойлаған жоқ. Манағы жас жігіт есік ашып, ішке кірді. Мұрты енді ғана тебіндеген жігітке Аяған жалбарына қарады, ол қорқып тұрған сияқты, екі көзі жапақ-жапақ етеді. Көзінен бырш етіп жас шығып кетті. Күзетші жігіт дап-дардай адамның жылағанын көріп, соған өзі кінәлідай абдырап, абыржый бастады. Апарып беремін... Бүгін... Жұмыстан кейін... – Рахмет! Жастығының астына тыққан дорбаны алды да, аузын шешті. Жігіт Аяғанның қолын қысып, шығып кетті. Көңілін кіреукелеген жылауық мұң тарқап, жаны жадырады. Екі араға көпір салынғандай, енді бұдан кейін күн сайын бала-шағасынан, кең дүниеден хабар алып тұратындай болып көрінді оған. Қап-қараңғы қапастан жарық дүниеге шығар жол табылғандай көңіл түкпірінде үміт шырағы жанды. Қуат қария ұлының не жазғанын білгісі келіп асыққанмен Алдекеңнің ойын бөлуге батылы жетпеді. Арада біраз уақыт өтті. Хат әкелген жігіт кететіндей ыңғай танытты. Алдияр Ақпанұлы селк етіп, көзін ашып алды да, қыздай биязы, уыздай жас жігітке сұраулы кейіппен сұқтана қарады. Алдиярды асқан білімпаз, үлкен ғұлама деп бағалайтын Қуат оның алдын орауды жөн көрмей, профессордың аузын бақты.
Рұқсат бермейді. Бәсе, қазақтың жастары түгел арзандап, тексіз болып кеткен жоқ шығар деп едім-ау. Ой, азаматым-ай! Шал қорбаңдап келіп, жігіттің маңдайынан сүйді. Қайда жүрсең де аман бол. Жігіт төсекте жатқан жүдеу кісіге ұрлана қарап қойды. Қуан шырағым, шай іш. Шал мен жігіт шығып кеткеннен кейін профессор жантайып жатып, көзін жұмды, қайтадан терең ойдың иіріміне түсті. Аяғанға тағылған айып ауыр. Барлығы дәлелденсе оның құтылып кетуі екіталай. Олардың қолында бұлтартпас деректер бар ма, жоқ әлде, мұның барлығы дәлелденбейтін жала ма? Аяғанның үстінен арыз жазып, айғақ болған кімдер? Олардың аты-жөнін кім арқылы білмек? Оған жанашыр болар Алмас деген жігіттен басқа кім бар? Осылар тақылеттес көп сұрақ Алдиярдың жолына көлденең түсіп, жатып алды. Бұл сұрақтарға бүгін-ертең жауап таба алмасын шал түсінді. Не істеу керек? Ол қалың тұманның арасына кіріп, адасып жүрген жолаушыдай сезінді өзін. Бәлкім, ондай арыз жоқ та шығар ”, деп ойлаған шал тағы да тұйыққа тірелді. Алмаспен оңаша сөйлесуден басқа жолдың қалмағанын түсінген Алдекең Асылханды асыға күтті. Жұмыстан кейін міндетті түрде келіп кететін жігіт бүгін кешікті.
Ол келмесе Хадишаны жұмсайды. Ертелі күнді кеш қылып қарап жатуға болмайды. Естуінше Алмас деген бала Аяғанның нағыз жанашыры көрінеді. Бірақ оның өзін бірде-бір рет көрген емес. Іс-әрекетіне қарағанда бекер адам емес тәрізді. Жан-жаққа жөнелткен хаттарына жауап жоқ, олардан жуықарада хабар ала қоярына және сенімді емес. Ол хаттардың дүниені шарлап-шарлап келіп, осындағы үзеңгі бауы алты қабат шенеуніктердің қолына тиерін біледі. Кім біледі, оның барлығы осы күні Мұса Байларовтың тартпасында жатқан шығар. Алдияр ештеңеге де таң қалмайды. Бұл таң қалатын заман емес. Осы өмірінде небір қиянат, сорақылықтарды көрген шал таңқалудан шаршаған. Мұсаның қолынан бәрі келеді, ол өлген адамды тірілте алмас, басқа шаруа ол үшін түкке тұрмайды. Студент кезінде көзге оқшау түсуге тырыспайтын, орташа ғана қабілеті бар, “ білгіш болсаң ішімдегіні тап, қане ” дегендей тымырайып жүретін бала еді. Үш қойса қабақ шытпайтын, төрт, бес алса жарылып қуанбайтын. Басқалардан оқшау, оңаша жүретін. Оған ешкім де мән бермейтін, бар болса бар екен демейтін, жоқ болса жоқтамайтын.
Оқу бітіретін жылы министрдің қызына үйленді де, жұлдызы жанып, университетті орташа ғана бітірген Мұса мұғалім болып қалды. Білім жағынан ақсағанмен ұйымдастыру жұмыстарына келгенде алдына қара салмайтын, сонысымен жұртқа ұнайтын. Тіл алғыштығы, елгезектігі және бар. Рас, Алдияр да оны жек көрген жоқ, айтқанын қалт еткізбей орындайтын, үлкендік көрсетпейтін елгезек жігіт қимас болмағанмен жақсы сыйласты. Еті тірі жігіт тез-тез жоғарылай бастады. Алдекеңден дұрыс қоймен жүргенде жұмыртқадан жүн қырқатын Мұса ғалым болып та, әкім болып та үлгерді. Кандидаттықпен тоқтатын шығар деген. Жоқ ол докторлықты да місе тұтпады. Өмір бойы тарих ғылымының қара жұмысын істеген Алдияр Ақпанұлы көп доктордың бірі, ал докторлық диссертациясын қай тақырыпта қорғағанын өзінен басқа ешкім білмейтін Мұса Байларов Ғылым Академиясының мүше-корреспонденті, келесі сайлауда академиктікке ұмтылары анық. Өмірдің барлық саласында да осылай, өз ісінің шынайы мамандары – қас таланттар емес, еті тірі ұйымдастырушылардың жолы болып, жұлдызының жанып жүргеніне кімнің таласы бар? Бұрын да солай болған, болашақта да солардың аты озады. Өмір солардікі. Ал қас таланттар соларға қызмет істеуге, еңбегін сатып күн көруге тиіс.
Ақиқат іздеген қас талант әлгілердің әлсіздігін айтып, өз шындығын айтып қарсыласса қазық болып қағылып кетеді. Өмірдің бұлжымас заңы осындай. Профессор күрсінді. Бұғалығын ала қашқан асаудай тарпаң мінезді уақытқа қылар қайнары, істер амалының жоқтығына көзі жетіп, шарасыз қалге түсіп, жуасып қалған сияқты. Мына заманда Мұса Байларовтың жеңдірмейтіндігіне, қаншама қарсы әрекет жасап жанталасқанмен оны жеңбек түгіл сүріндіре алмасына көзі анық жеткенмен күресуден шаршамайтындығына өзі де таң қалады. Неге бұлай? Кек қайтару үшін жанталаспайды. Мұса Байларов та адам, бала-шағасы бар, өзіне лайық қызмет істеп, тыныш жүрсе онда басқаның не әкесінің көз құны бар?! Алдекеңнің шаршайтын себебі – Мұса Байларов қолына билік тигелі бері Шындыққа шабуыл жасауға кірісті, төңірегіне шәуілдектерді жинап алды. Ол шіркіндер қымс етсе үріп шыға келеді, ерік берсе ешкімді аямайды, жабылып талайды. Профессор Алдияр Ақпанұлына шәкіртінің осы тірлігі ұнамаған. Алғашқы әлетте тиым салмаса өршіп, өртке айналып кетерін білген соң қарсы шыққан. Тарихтағы тирандардың барлығының жуып та, өртеп те, қашап та кетіруге болмайтын ұлы қылмыстары осындайдан басталған. Кез келген мафияның мазмұнының қаталдық пен қатыгездіктен тұратынын Алдекең біледі.
Олардың тамырына балта шауып, тұқымын тұздай құртпай жақсылық аңсаған, қуаныш-күлкіге шөлдеген адал ниетті адамзаттың басынан бұлт кетпейді. Мафия дәуірлесе азамат – құл, ару – күң. Осы тіркесті әлденеше рет қайталады. Көзі жұмулы. Сау болыңыз. Шал көзін ашып алды. Хат әкелген жігіт екен. Алдияр жылы жымиды. Көсегең көгерсін. Жігіт шығып кеткеннен кейін Қуат қайтып келіп, тізе бүкті. Қызылжардың арғы жағынан келіпті, – деді шал сақалын саумалап отырып. Табалдырықтан аттамай есік көзінде өзіне жасқана қарап тұрған қызға бұрылды. Қыздың екі беті қалақай шаққандай дуылдап, әпсәтте қызарып шыға келді. Басын тұқыртып, төмен қарады. Қыздың жүзіндегі өзгерістің себебін түсінбеген профессор ойланып қалды. Асылханның жатақханасына телефон соғайын. Тезірек келсін, жұмыс бар. Хадиша кезекші кемпірге жалынып жатып Асылханды телефонға шақыруға әрең көндірді. Ол бөлмесінде екен. Тыныштық па? Қуаттың көмегімен жерге түсіп, креслоға жайғасып отырған соң Алдияр: – Қалай, қария, үйренейін дедіңіз бе? Ұйықтай алмай жүрсіз-ау тегі, – деді. Пешенеңе жазылғанды көресің де, ойламаған жерден қылжия саласың бір күні. Келдің, кеттің.
Артыңда ел-жұртың айта жүрер жақсы ісің қалса мақұл. Қалмаса ұмытсың, бір пенде есіне алмай-де-е, Алдеке. Баласы тәп-тәуір азамат болған талай жайсаңның аруағы үстем болып жүр қазір. Балаң болмай бордай тозса... Сүйекке түскен таңба ғой. Профессор қонағына көз қиығын тастады, көзі шүңірейіп, жағы суалып, жүні жығылып-ақ қалған екен. Ең болмаса жүздесе алмадым-ау, – деп көкірегі қарс айрылардай күрсінген шал, қалтасынан көлдей орамалын алып, жасаураған көзін сүртті. Қабағын шытып, астыңғы ернін жымқыра тістеп, бір сәт үнсіз қалды. Ғалым боламын деп түк шығара алмай кеткен. Көр көкірек сүмелек еді. Ой, жалған-ай! Түрінен шошып едім сол нәлеттің. Көзі жыпылықтап, мүсәпір адамдай профессорға жасқана қарады... – Кім екенін білмедім, әттең... – Қари-ия, айқаймен іс бітпейді. Зуылдап келе жатқан пойыздың жолына тұруға болмайды. Әдіс керек. Жалғыз ұл үшін пойыз түгіл сәмөлетіңнің жолына да тұрар едім. Бір ұл ауғанның оғына ұшты. Екіншісінің жаын Кеңес үкіметі аламын дейді... Аяғаным үшін жаным пида, – деп Қуат қария дымданған көзін сүртті. Жатысым мынау. Қабағындағы көлеңке қоюланып, екі көзіне ашу тығылды.
Ернін жымқырып, зілді жанарын бір нүктеге қадап, біраз уақыт үнсіз жатты – Пойызды да әдіспен тоқтатуға болады екен. Біз әдіссіз өмір сүрдік. Алдиярдың қабағы әпсәтте жадырап, қарқылдап күлді. Сіз бен біз әдіссіз, айласыз өмір сүргендіктен тұйықтан шығар жол таппай қысылып отырмыз, – деді профессор күлкісін кілт тиып, қабағын шытты. Ал қазіргі жастар іштен оқып туа ма қалай... Ол шіркіндер ешқашан қателеспейді. Барлық сұмдықты алдын-ала біліп отырады. Топ құрады, жең ұшынан жалғасып, әлсіздерге қиянат жасайды. Сіз бен біздің байпағымыздан басқа сүйенеріміз жоқ. Сондықтан қарсыласуға шамамыз келмей оп-оңай жеңіліп қаламыз. Мынау дүниенің жақсылығынан күдерін үзіп, баз кешкен адамдай жүзі сұрланып, көзіндегі жылт-жылт жанған сәуле сөніп қалған секілденді. Оларға сеніп, Ай бағып қарап отырсақ бұл істің немен бітерін айтпай-ақ қояйын. Азамат – құл, ару – күң болар заман келе жатыр... – Үш күндік пәниде тіл табысып, түсінісуге тырысудың орнына... Бұ жұрт жағаласып, жаға жыртысып, жауласып жатады. Не жетпейді бұ жұртқа? Иісі қазақ демесе бұл жақтан жиналған халық түгіл, Алдеке-ау, ауылдағы ағайын да есепке көшкен.
Есеппен сыйласады, жақсылығы сатулы, – деп шал қынжыла бас шайқады. Біліп айтады екен бейшара. Қоңырау шылдырлады, түпкі бөлмеде мульфильм көріп отырған үш бала таласып-тармасып дәлізге жүгіріп шықты. Үнемі осы, есіктің қоңырауы шырылдаса ішіп отырған тамақтарын тастай салып, жарыса жүгіреді. Ата-анасы әне-міне дегенше кіріп келетіндей үшеуі де елеңдеп, елегізіп отырады. Үш бала табалдырықтан аттаған Асылханды шұрқырап барып бас салды. Ол ең алдымен Бибіні көтеріп алды да, бетінен сүйді. Сонан соң қолындағы дорбасын берді. Екі баланы құшағына қысып, беттерінен сүйгеннен кейін ақсақалдар отырған бөлмеге кірді. Ежелгі әдеті бойынша көзәйнегін киіп, қағазға үңілді, бірақ оқыған жоқ. Оған жапқан жаласы көп екен. Менімше, солары негізсіз. Заңға беру үшін солардың барлығы дәлелденуі керек. Бұлтартпас дерек, дәлелдері бар ма, жоқ па? Бұл біз үшін жұмбақ, шырағым. Қол қусырып, қарап отыруға болмайды. Қуат қария екеуміздің жағдайымыз бірдей. Сенен басқа жүріп-тұратын адам жоқ. Шықсам қайтып таба алмай сорлап қаламын. Олар кімдер? Білу керек. Мүмкін өтірік арыз шығар. Біліп береді. Ол жігітті бірде-бір рет көрмепті.
Неге екенін, бұл үйге жоламайды. Оның неге қашқақтайтынын Алдекең іштей сезеді. Бұл қазақта жақсы мен жайсаң аз емес қой, – деп Қуат қозғалақтап, қуанып қалды. Қазір студенттер кеңесінің төрағасы. Студенттер – ұлы күш. Кең отырып сөйлесейік, – деді Алдияр, есік көзінде ішке кіруге жасқаншақтап тұрған Хадишаға көз тоқтатты. Қашан болсын именіп, иіліп ізет көрсетіп тұрғаны ”. Хадишаның жүзі нарттай болып қызарып кетті. Қыздың өңіндегі өзгерістің сырын мана түсінбеген, көргені көп сұңғыла қарттың санасының көзі енді ғана ашылды. Бір қазақтың бағы жанайын деп тұр-ау ” деп ойлады Алдияр. Алмасты ертіп келмек болып, Асылхан асығыс шығып кетті. Хадишаның жүрегі алып ұшты. Есік қағылғанда Сағындық шығар деген. Асылханды көргенде шалқасынан түсе жаздады. Столдың басында аяғын айқастырып, шалқалап отырған шыбықтай майысқан, қайқы кірпік, қиғаш қас сұлу қызды Асылхан анық көрді. Бірінші курста оқитын болу керек, өзіне сұқтанған бейтаныс жігітке жасқана қарады, бетінің ұшындағы оймақтай қызыл бояу жайылып кетті. Столдың үстінде жартылай ішілген шампан бөтелкесі тұр. Киініп шық, профессор Алдияр Ақпанұлы күтіп отыр. Ол кісінің менде несі бар?
Барған соң білесің, – деп асықтырды Асылхан. Аяғанның жұмысына байланысты ақылдасу керек, – деп тықыршыды Асылхан. Аяғанның атын естіп, Алмастың қабағы тұнжырап, өз өзінен абыржи бастады. Көңіліндегі сөзін бірден айтып тастауға батылы бармай, тосылып тұр. Хадиша балаларға қарап жүр. Асылхан бірінші рет көріп тұрғандай оған таң қала қарады. Түсінгені – Асылхан асығып тұр. Өзінің бұл келісін мүлде жақтырмағанын сезді. Алмас суық жымиғанмен жақ ашқан жоқ. Көмектесу керек. Көріп тұрған жоқсың ба, бос емеспін. Алмас жауап қайтарған жоқ, төмен қарап, тағы да күлді. Асылхан досының қылығына мүлде түсіне алмады. Асылхан оны қолынан ұстай алды. Адам тағдыры шешілейін деп тұр ғой, Алмас. Аяған ұстазың. Саған көп мәселе қарап тұр. Сен бүгін керексің, – деді Асылхан жалынғандай болып. Алмас қабағын шытып, түсін суытты, езуіндегі бір өшіп, бір жанған өлеусіреген әлсіз шырақтай сайқал күлкі лып сөнді. Ол жаланың құрбаны болып отыр. Аяған адамдай болсын адамның бәрі. Профессор Алдияр Ақпанұлы мен Аяғанның басындағы жағдай белгілі адамдардың қолымен жасалған. Мұны сен де білесің.
Білгім келмейді, – деп шаптықты Алмас. Біреу естіп тұрған жоқ па дегендей жан-жағына жалтақтап қарап алды. Аяғанды түрмеге зорлап апарды, кінәлі емес дей алмайды ешкім. Досының сөздерін естіп, Асылхан не дерін білмей аң-таң болып, аңырайып тұрып қалды. Күні кеше Аяғанның атын аузынан тастамай, оны аспансайғақ жасап жүретін Алмастың мына қылығы көңіліне сыймады. Шының ба, қалжыңың ба? Ертең кел, – деді ол бөлмесіне кірмек болып. Асылхан аяғымен есікті тірей қойды да, Алмасты жағасынан ұстап, біл жұлқып, шетке алып шықты. Күні кеше Аяған ағаның алдында құрдай жорғалап, құрақ ұшып жүретін сен емес пе ең. Немене түсіңнен шошып ояндың ба? Асылханның мінезі осы, бір ашуланса сабасына түсуі өте қиын. Осыны білетін Алмас үнсіз. Айтатын сөзі аз емес еді, бірақ өзі білетін шындықты жариялауға қорықты. Алдап-сулап тезірек құтылуға тырысты. Талағың тарс айрылардай не бүлінді сонша? Жымыңдап күліп тұрған Алмас жым болды. Екі ортада қарабет болдым-ау. Танысқан қыздың бәріне үйлене беремін бе? Асылхан оның бетіне бажайлай қарап, көз алмай қадалып біраз тұрады. Алмас жасқанып, көзін ала қашты.
Асылхан оның жаңағы мүләйім сөзіне сенген жоқ, жігіттің көңілінде бір кілтипан барын сезді. Солай екен-ау, – деп мырс күлді. Алмас есік жаққа бір қарап алып, алақанымен аузын жауып күлді де, досын иықтан салып қалды. Бірақ Асылхан езу де тартқан жоқ, қабағының қыртысы жазылмады. Басқа да айыптар аз емес сияқты. Бірақ дерегі, дәлелі аз дейді. Оның ісі өзімен бірге оқыған Мақсұт деген жігіттің қолына тиіпті. Екеуі өш пе, әйтеуір әлгі сүмелек жоқтан бар жасап, бәле жауып, тісін қайрап отырған тәрізді, – деді жігіт білгенін түгел ақтарып. Ол селк етіп, досының бетіне шошына жалт қарады. Есі дұрыс па өзінің ” дегендей таңырқау бар жүзінде. Қорқып қалғанын жасырмақ ниетпен ақырын ғана жымиды. Студенттердің Аяғанның үстінен арыз жазғанына сенбеймін. Ол хатты Аяған ағаның жаулары ұйымдастырған, – деді Асылхан, ұзын дәлізбен дедектеп жүгіріп келе жатқан жігітке назар аударды. Қолында ауыр сумкасы бар, қатты асығып келеді, бейшара терлеп кетіпті. Ол бөлмеге кіріп кеткеннен кейін екі дос біраз уақыт үнсіз қалған. Бұл жолы Алмс бұлталақтап, басын алып қашпай төтесінен тартты.
Заң орындарының кімнің кінәлі, кімнің кінәсіз екенін сен екеуміздің көмегімізсіз-ақ анықтай алады. Түсі сұрланып, өзіне жеп жіберердей ызалана қараған досының ашудан жарылып кетуге шақ тұрғанын сезді. Іштей имене тұра шегінбеді. Оның қолына билік тисе дүниені өртеп жіберуден тайынбайды. Аяған соның кесірінен түрмеге түсті. Оның ендігі жемтігі мен екенмін ғой. Оның қақпанына түспеймін! Екі жағына кезек-кезек шырт-шырт түкіріп, қызарақтап, ызаға булықты. Байқа, бауырым арандап қалма деудің орнына отқа итеріп тұрсың. Мені құлатқаннан саған пайда түсе ме? Мүйіз шыға ма?! Саған мен отқа түс деп келген жоқпын. Басына іс түскен, өзіңмен дәмдес болған адамға көмек сұрап келдім. Оның бала-шағасы қаңғырып қалды. Тым артық кетіп қалғанын енді түсініп, ептеп қана езу тартты. Бірақ жүзі жылымады. Асылхан не дерін білмей абыржып, қиналып қалды. Біреу үшін басымды бәске тіге алмаймын. Басқа сөз айтқан жоқ, шұғыл бұрылып, жебей баып, шығар есікке беттеді. Ашуы әлі тарқамаған Алмас не істерін білмей, состиып тұрып қалды. Ұзап бара жатқан досының соңынан ұмтыла беріп қалт тоқтады.
Жолай профессордың үйіне телефон соғып, “ Алмасты таба алмадым, ауылға кетіпті ” деп өтірік айтты. Хадишаның көңілін бұзбайын деді. Алмас дегенде ішкен асын жерге қоятын қызға жаны ашыды. Жастай жетім қалып, көп қиындық көріп өскен алаң көңіл қызды аяп, жанын жылауық мұң баурап алды. Екі құлағы шуылдап, шекесі солқылдады. Неге бардым? Неге ұрмадым тұмсықтан! ” деп өзін өзі кінәлап, өзін өзі жер-жебіріне жетіп сөкті. Оның мектепте оқып жүргенде тайғанақ, жалтарғыш болғанын есіне алды. Екеуі мектепте бірге оқыды, бірге жүріп, қатар ержетті. Мұғалімдер ортаға алып, қысым жасаса серт, уәдесін ұмытып, істеген ісін оп-оңай мойындай салатын Алмасты кластастары ұната қоймайтын. Шындықты мойындамай қасарысып тұрып алатын Асылхан досының кесірінен кінәлі болып шығатын. Және ол өз кінәсін мойнына алмай бұлтарып, мұның өзін сөгіп, діңкесін құртатын. Өзің кінәлісің, – дейтін шімірікпей. Уәдеңде неге тұрмайсың, – дейтін оның сөзіне күйіп-пісіп. Алмас тосылып қалсын ба мұндайда. Олар бөтен емес, өзіміздің ұстаздарымыз, – дейтін ол мұның зығырданын қайнатып.
Осындай “ сатқындығы ” үшін ол Асылханнан талай мәрте таяқ жеді, бірақ сүйекке сіңді қасиетінен құтыла алмады. Есейіп жігіт болған шағында Алмастың осы бір осалдығы жоғалып кеткен секілді еді. Қателесіпті. Сүйекке сіңген қасиет біржола жоғалып кетпейді екен. Ол кемшілігі бір сәтке қалғып кетіпті, қиын жағдайд қайта оянып, өзінің Алмастан өле-өлгенше айырылмайтындығын тағы да дәлелдеді. Шығады одан. Неге ұрып жықпадым? Әттеген-ай! ” деп күйінді жігіт. Ресторанда ине шаншыр орын жоқ екен. Қарақұрым халық көкпеңбек түтіннің ішінде жүзіп жүрген секілді. Әпербақан әуен құлақ жарардай, ішіп алып, қисалаңдап билеп жүргендерге қарап, Асылхан аз-кем уақыт кідіріп қалған. Әлдекім иығымен қағып кетті, жалт қараған ол ұры тазы секілді құйрығы бір уыс боып бүкшіңдеп ұзап бара жатқан Арабты таныды. Ойында ештеңе жоқ Асылхан: – Әй, әй! Жалғыз емес сияқты, алдында төрт-бес жігіт кетіп барады. Барлығы тоқтап, әлдене туралы кеңесті де, қараңғыға сіңіп, ғайып болды. Жоғарыдан орын таппаған соң бірінші қабатқа түсіп, барға қарай беттеді.
Көңілінде кілкіп тұрған ренішті тарқатудың бір ғана жолы барын білген ол екі жүз грамм алды да, екі бөліп ішіп тауысты. Құлағының шыңылдағаны басылып, жаны жай тапты. Кенет есіне Алмастың бөлмесінде отырған қайқы кірпік, қиғаш қас қыз түсті. Бұл сөзді неге айтқанын әдепкіде өзі де түсінбей қалды. Бірақ алағызыған көңілге бұл алданыш бола алмады. Алмасқа деген реніші ұлғайып, өкпесі қара қазандай болды. Оңбаған! Ондай оңбағанды местей қылып сабап кету керек. Сабап кетемін. Аямаймын ” деді қызуы көтеріле бастаған жігіт желпініп. Тез есеп айырысты да, асыға басып, сыртқа шықты. Қазір барады да, Алмастың ит терісін басына қаптайды. Аямайды. Сатқындық жасағаны үшін және Хадиша үшін... Жебей басып Абылайхан даңғылымен жоғары өрледі. Қарға адымдағы профессордың үйіне кіріп шығуға жүрегі дауаламады. Өтірік айта алмайды, бар сыры әшкере болса үш бірдей адамның жүрегін жаралайтынын біледі. Әсіресе Хадишаға қиын болатынын жүрегі сезеді. Абылайхан даңғылы мен Абай көшесінің қиылысындағы “ Сәуле ” дүкеніне жете бергенде ағаш тасасынан сопаң етіп екі жігіт шыға келді. Қараңғыда олардың түрін тану қиын еді, оның үстіне кепкаларын милықтатып басып киген.
Мыналардың жүрісінен секем алған Асылхан кілт тоқтады. Басында мексикандық қалпақ, үстінде тері күрткесі бар. Екі бейтаныстың пиғылын түсінген жігіт бойын тез жинап, әп-сәтте сергіді. Бүйірдегі теректің тасасынан тағы да екеуі шыға келді. Жер тар, сол жағы арық, оң жағында терек, шегінуден басқа жол қалмағандай. Жарық жерге шықса мыналардың ұмтылмасын біледі. Үш-төрт секіріп үлкен жолға кетуге де мүмкіндік бар. Тұра қашқаны ұят, ең болмаса мыналардың біреуін ұрып жығу керек. Білсін Асылханның кім екенін. Кенет әлдекім қапсыра құшақтай алды. Бұлқынып еді, босана алмады, қолы соншалық қарулы екен, екі аяғын жерге тигізбей тік көтеріп кетті. Тұра ұмтылған мексикан қалпақтыны қос аяқтан көкіректен тепкен, ол бейшара шалқасынан түсті де, қайтып тұрған жоқ. Өзі құшақтап тұрған бейтанысты бәтеңкесінің өкшесімен қыр сүйектен тепті, ананың жан даусы шыққанмен Асылханды босатпады. Сол екі арада әлдекім жүрегінің басынан аямай ұрды, ауа жетпей тұншықты. Ожаудай дәу жұдырық тағы тиді. Екі жігіт екі қолын қайырып ұстап тұрды. Шалқасынан түскен мексикан қалпақ ыңырсып келіп, бүйірінен оңдырмай тепті. Қыр сүйегін жарақаттап алған екіншісі келіп, көк желкеден ұрды.
Екі жігіт екі қолын сындырып жіберердей қайырып, тістене кіжініп тұр. Баран! Асылхан қараңғыда Геркулесті тани алмады. Шіреніп тұрып қақ маңдайдан тепті, Асылханның көзінен оты жарқ етті. Бар дауысымен айқайды салып, оң қолын қайырып ұстаған бейтанысты тобықтан қағып құлатты. Қарсы алдындағы жігіт шіреніп тұрып тағы тепті, Асылхан шалқасынан құлады. Орнынан атып тұрды, көзінің алды қап-қараңғы, дүние шыркөбелек. Милиция! Геркулестің қолындағы алмас кездік қап-қараңғы түнде жарқ етті. Кездікті суырып алып тағы сілтеді. Екі, үш, төрт, бес... Алтыншы рет жүректің тұсына бойлата салды да, суырып алып, қаша жөнелді. Асылхан тәлтіректеп барып үлкен жолға құлап түсті. Көзінің алды қап-қара түн, әлдекімдердің дауысын естіді. Ақтық күшін жинаған жігіттің профессор Алдияр Ақпанұлының телефон санын айтуға ғана шамасы келді. Орнынан атып тұрды да, телефонға жүгірді. Екі шал әлі ұйықтамапты, әңгімелесіп жатыр екен. Осыдан бір сағат бұрын “ Сәуле ” дүкенінің алдында... Алло... Естіп тұрсыз бе? А-а-с-ы-л-х-а-ан... – Оны жедел жәрдем алып кетті. Қыздың қолындағы трубка түсіп кетті.
Өткен өмірлерін еске түсіріп, жайбарақат отырған екі шал шоқ басып алғандай болды. Әпсәтте түсі оңған шүберектей болып кетті. Орнынан атып тұрмақ болып, бірнеше рет талпынып еді жерге желімделіп қалғандай қозғала алмады. Буын-буынынан жан кетіп қалған сияқты, сақалы селкілдеп, көзінен бырш етіп жас шықты. Екі көзінің алдындағы қос тамшыны сұқ саусағымен іліп алып тастады. Ескі әдістеріне қайта көшті. Бұрын күніне бес-алты рет телефон соғып, адамның жүрегін суылдататын, – деді Алдияр қыз бен шалды сабырға шақырып. Тыныш жатып, ұйықтай бер. Орнына келіп жатқанмен Хадишаның қозғалып кеткен көңілі орнына түспеді. Сұм жүрек бір сұмдықты сезді ме, қайта-қайта жүрісінен жаңылып, тыпырлап алқымына келіп тығылды. Мана телефонмен сөйлескенде Асылхан аса көңілсіз секілденген, жарытып ештеңе айтпады. Бар болғаны “ Алмасты таба алмадым, аылға кетіпті ” деді. Оны таппаған күнде қайтып оралып, Аяғанның шаруасына байланысты ақылдасуы керек еді ғой. Соңғы бірер ай бойы ол хабар-ошарсыз жатып алды. Неге қашқақтап жүргенін, несімен жақпай қалғанын Хадиша мүлде білмейді. Асылханға бұл туралы тіс жарып әңгіме айтпаған. Солай бола тұра ол бір кілтипанның барын сезетіндей болып көрінуші еді.
Ол неге келмейді? Өмірдің барлық құқай-қиянатын үн-түнсіз жүріп көтеруге үйренген қыз бұған да көнді. Жанын жегідей жеген азабын, басын қаңғыртқан қайғысын пенде баласына сездірмеуге тырысты. Ол кісінің басына іс түскен сәтте тұра қашқаны қалай? ” деген сумақай ой әр сәт сайын Хадишаның алдынан көлденең шыға беретін. Ол ең сүйікті адамының сатқындық жасап, жалт бергенін, Аяғанға қарсы топтың жағына шығып үлгергенін мүлде білмейтін. Әртүрлі ой келгенмен Алмасты ешқашан жамандыққа қиған емес. Ол әне-міне дегенше келіп қалардай үнемі үміттеніп, елегізіп ол тосып жүргені. Ара-тұра бір күдік қарабас жыландай шақшадай басын жалмаң еткізіп көтеріп алатын да, қыздың жетім жүрегін тістелеп, уын жаятын. Сол жылан-күдік қазір де бұғып келіп, Хадишаға улы тісін қатты қадады. Жолындағыларды сыпырып-сиырып алып кететін селдей екпінді қалың ой ұлы тосқауылға тап болғандай лықсып келіп тоқтады. Әлдекімнің әзәзілдік жасауы да мүмкін-ау ” деп өзін өзі сабырға шақырып, жұбатпақ болған, бірақ жылан-күдік шегінбеді, улы тісін қыздың жанына батыра түсті. Неге Асылханды іздемеймін? Телефонды ас бөлмеге алып барып, жатақханаға қоңырау соқты.
Түннің бір уағында кезекші кемпір жоғары көтеріліп, есік қағып жүрсін бе, Хадишамен дұрыстап сөйлеспей трубканы тастай салды. Қайта қоңырау соғып еді, ешкім көтермеді, амалы таусылып аласұрған қыз шамы сөніп қалған Алдекеңнің бөлмесінің есігін қақты. Екі шал үн-түнсіз жатқанмен әлі ұйықтамаған еді, олар ойдың шыңырауына түсіп кеткен-ді. Хадиша есікті сәл ғана ашты, дәліздегі жарық қараңғы бөлмеге лап қойды. Қуат қария әлі жатпапты, малдасын құрып, ерні жыбырлап, күбірлеп сөйлеп отыр екен. Басы салбырап кеткен. Алдияр да ұйықтамапты, көзі жұмулы, қабағы шытқыл, іштей қатты қиналған адамның сиқы. Қыз шам жақты. Алдияр сол қолын тіреп, басын көтеріп отырды. Қуат қария орнынан тұрып, үн-түнсіз киіне бастады. Айтарын айтып алып, қатты қысылды. Қыздың көзіне жас үйірілді. Профессордың мына сөзіне қарағанда оның да көңіліне күдік шапқан тәрізді. Әзәзілдер әлдеқашан жеңіске жеткен, енді қарға адым жер мұң болып, мешел баладай омалып жатқан шалға түн жарымда телефон соғып, мазасын алатындай жөні жоқ. Олар телефон соғып, мазалауды қойғалы да біраз жыл.
Ең соңғы рет Мұса Байларовтың шәуілтектерінің талауына түсіп, қайтып бас көтере алмастай болып жеңіліп қайтқан күні әзәзілдер бірінен кейін бірі телефон соғып, “ жеңілісімен ” құттықтап мазалаған. Содан кейін мына кеселге ұшырап, ұзақ уақыт саржамбас болып, ауруханада жатты. Қайтып келген соң құлағы тыншыған, Байларовтың адамдары мұны ұмытқандай еді. Алдиярдың сөзі қызға жүрегіне біз сұғып алғандай әсер еткенмен ауыл адамының әдебіне бағып, тілінің ұшындағы тұрған сөзін іркіп, үндемей теріс айналды. Мен бірге барамын, – деді Қуат қария. Демнің арасында киініп үлгеріпті. Столдың үстінде телефон анықтамасы бар еді. Мүмкіндік болса хабарласып тұрыңдар. Қыз бен шал машина ұстап, Асылхан тұратын құрылысшылар тұратын жатақханаға келді. Есік алдында отыратын вахтер кемпір түн жарымында мазасын алған келімсектерді жерден алып, жерге салып, біраз тулады. Хадишадан болған жағдайды естігеннен кейін ғана асып-сасып, “ ой, божесін ” сан қайталап, үстіңгі қабатқа жүгірді, көп кешікпей Асылханмен бірге тұратын Жайдарды дедектетіп сүйреп алып келді. Жайдырды көрген сәтте Хадишаның көңіл түкпірінде жылт-жылт жанған әлсіз шырақ лып өшті. Жігіттің есі шығып кетіпті, аман-сәлем жоқ, келген бетте: – Асылхан қайда?
Хадишаның көзінен мөлт етіп жалғыз тамшы үзіліп түсті. Шал мен қыз сыртқа шықты. Вахтер кемпір мұрны шуылдап көз жасын сығып-сығып алды да, белгісіз біреулердің жер-жебіріне жетіп, жекен суын ішкізіп, бұрқылдап сөйлеп жүр. Сөзінің ыңғайына қарағанда, Асылханға қастандық жасағандарды білетін сияқты, бірақ ешкімнің атын атамайды. Қуат қарияның қабағы тырысты. Жайқиған сары кемпірдің қылығына наразы бола тұра үндемеді, тілін білсе “ жамандыққа бастама ” деп тиып тастар еді. Жайдар көп күттірмеді. Үшеуі таксиге отырып, жедел жәрдем ауруханасына тартты. Адам жоғалтып, іздеп жүрміз. Кетіп қалмай, бізді тоса тұр. Жеті түнде қай кәпірге жалынып жүреміз, – деді Қуат жедел жәрдем ауруханасының алдына келген кезде такси айдаушыға жалынғандай болып. Қалтасынан жиырма бес сом шығарып, мұртты жігітке ұсынып еді, иманы бар жан екен, шоршып түсті. Мынауыңыз көп. Есептегіш бар-жоғы алты сом соқты, – деп шалдың қолын қақты. Мен сияқты жетпістен асқан ауылдың шалы сенің мәшинеңе күн сайын отыра бермес. Ал, қарағым, ырым ғып ал, – деді шал қиналып. Жігі қынжыла тұра шалдың бергенін алды.
Келіп түскен ауруларды қабылдайтын бөлмеге барып, Хадиша мен Жайдар екі жақтап түсіндіруге тырысты. Хадишаның жүзіне қан жүгірді. Асылхан үш-төрт адамға әл бермейді. Ақбота екеуі қыдырып жүрген шығар, – деп Жайдар тарқылдап күлді. Үшеуі көңілдерін осылай жұбатып, енді кетуге ыңғайланғанда манадан бері үнсіз тұрған медбике қыз: – Осыдан екі сағат бұрын бір қазақтың жігітін алып келген. Мұрты бар, жалаңбас, – деп үшеуінің бетіне алма-кезек көз жүгіртті. Өзі қорқып тұрған сияқты. Медбике қыз жанарын жығып, бас шайқады. Қолында А.А. Және бір сөз... – Қыз қалтыраған қолымен маңдайын ұстап, ұзақ ойланды. Мықтап қорқып қалса керек, тұла бойы қалш-қалш етеді. Суықта қалғандай тісі-тісіне тимей сақылдайды. Сонан соң алпыс тоғыз, он, нол... – Ол... Ол қайда қазір? А-а-сыл-х-а-а-н!.. Оның кім екенін төңірегінде жүрген азын-аулақ адамдардан басқа ешкімде білмейтін. Ол әзірше ешкім емес еді. Сұм дүние нағыз азаматты, өзге үшін ойланбай өзегін жұлып бере салуға дайын, өзге үшін өз өмірін қиюдан тайынбайтын ұлды әлі ешкім емес кезінде қыршынынан қиды. Сөйтіп Жер-Ана тағы бір ұланынан айырылды.
Ұлының мәйітін моргтен алып шыққанда көзіне жас алмаған діні қатты әке қарғадай қыз келіп, Асылханның өлі денесін құшақтап, атын атап, құлағына дауыстап оята алмай, амалы құрыған соң зар еңіреп жылағанда шыдамай еңкілдеп қоя берді. Келін болып түспей жесір атанған мұңлықпен бес ұл кезек-кезек көрісіп, жиналған жұрттың барлығын жылатты. Досының қазасы туралы хабарды кеш естіген Алмас машина енді жүргелі тұрғанда келді. Жалаңбас, жүгіріп келген сияқты, пальтосының өңірі ашылып кеткен, ентіге дем алады. Өң жоқ, түс жоқ, боп-боз болып кеткен. Оны көріп, көз жасы жаңа әзірде ғана құрғаған Хадиша қайтадан егіліп қоя берді. Асылханның бес бауыры Алмаспен көрісіп, жиналған жұртты тағы да бір толқытты. Ертелі күнді кеш қылмаңдар, шырақтарым. Біраз жер жүреді екенсіңдер. Ел-жұрт күтіп отыр дегендей... Жолдарыңнан қалмаңдар. Анасына тезірек жеткізіңдер азаматты, – деп Қуат қария ақыл айтты. Жол қашық. Мына түріңмен үсіп өлесің, – деп Мұсахан қария қарсы болып еді, Алмас көнбеді. Хадишаның жүрегі езіліп кетті.
Жүгіре басып үйге кірді де, түйе жүннен тоқылған кеудешесін, түбіт шәлісін және анасынан қалған мұра – жүн салып қабыған қалың көрпені алып шықты. Жүріп бара жатқан машинаны қуып жетті де, қолындағы заттарын кузовқа лақтырды. Тоңып қалма. Алмас оған жалт қарады, Хадишаның көзінен өзіне деген жылылықты, ең бір жақын адамында ғана болатын ерекше мейірімді таныды. Дәл осы күні радио атаулы таңертеңнен бастап қаралы музыка ойнады. Еңсесін басқан қасіретті көтере алмай жатып қалған Ақботаға бұл ең сүйікті адамының, Асылханының қазасына аза тұтып, қайғырған көптің назасы секілденген. Азалы әуенге қосылып егілген бейшара қыз сол күні Леонид Брежневтің қайтыс болғанын білген жоқ 25 Аяулы азаматтың қазасы ешқандай туыстығы болмаса да бір әкенің балаларындай бір жеңнен қол, бір жағадан бас шығарып, өз шындығын, кез келген сәтте қорқау қасқыр сынды қараулықтың жемтігіне айналып кетуі мүмкін тағдырын қорғау үшін жаланың құрбаны – Алдияр Ақпанұлының шаңырағының астына жиналғандарды есеңгіретіп кетті. Ол жаны жаралы, көңілі жарым бір топ адамның арқа сүйері, ұйытқысы еді. Жігіттің өлімімен бірге сол шаңырақты көтеріп тұрған діңгек құлағандай болды.
Алдияр мен Қуат қариялар ақылдаса келіп, Асылханның дос-жарандарын, еңбектес серіктерін шақырып, жетісін беруді ұйғарды. Бар салмақ Хадишаға түсті. Күндіз жұмыста, балаларды бақшаға алып бару, алып келу соның мойнында. Тамақ жасау, үй тазалау, бір топ адамның кірін жуу оңай ма, аз уақыттың аралығында бейшара қыз көзі шүңірейіп, жағы суалып жүдеп кетті. Сонда да қыңқ деп, қабақ шытпайды. Хадиша бейшарада артық сөз жоқ, жымиып күліп жүріп барлық шаруаны тап-тұйнақтай тындырады. Бұл жолы да тепеңдеп өзі жүгірді. Жайдар көмектеспегенде мүлде үлгере алмас еді. Соншама адамға дастархан жасау оңай ма?! Басын қайғы қаңғыртып, есеңгіреп қалған Ақботаны мазалағысы келмеген. Ол бейшара Асылханды жерлеп келгеннен кейін жатақханаға бармай осы үйде қалған. Жайшылықта жеңіл-желпі қиындыққа қыңбайтындай болып көрінетін Ақботаны дәл осындай күйрек деп ойламаушы еді. Түні бойы дөңбекшиді, күрсінеді, дауыс шығармай егіліп жылайды. Кейде шырт ұйқыдан оянып кетеді, егіліп жылаған құрбысын жұбата алмай шаршайды. Оған қосылып, өзі жылап тынады. Онсыз өмір сүргім келмейді. Көз жасын сүртіп, жұбатуға кіріседі. Бота. Ол кезде мен небәрі тоғыз-ақ жаста едім.
Анасыз өмір сүру мүмкін еместей көрінетін. Көп ұзамай өлемін деп ойлайтынмын. Сөйтіп жүргенде біраз уақыт өтті. Анам алыстай берді, алыстай берді. Мен жалғыз өмір сүруге, жалғыздыққа үйрендім. Асылхандай адам табылар ма енді. Жоқ, жоқ!.. Уақыт барлық ауруды жазады. Уақыт өтеді, бәрі қалпына келеді, – дейді Хадиша сәуегейлік жаса. Ақбота басын шайқайды. Ол жоқ, – дейді де Хадишаны құшақтап алып, қоймай өксиді. Осыдан кейін ғана Ақбота өзін өзі қолға алып, дауысы тиылғанмен түннің бір уағына дейін көзі ілінбейді, іштей егіліп жылап жатады. Асылханның жетісін беретін күні Әсем ауруханадан шықты. Ауруханада ұзақ жатып әбден әлсіреп қалған келіншек Асылханның қазасын естіп, талып қала жаздады. Дауыс шығарып жылауға шамасы жоқ, екі көзінен мөлт-мөлт тамған жасты қайта-қайта сүрткіштеп, демікті де қалды. Жедел жәрдем шақырып, дәрі еккеннен кейін ғана дұрысталып, беті бері қарады. Балаларының ортасына келіп, Бибіні құшақтап, Олжасы мен Елжасын аймалап сүйіп, мауқын баса алмай отырған келіншек Асылханға арнап жайылған дастарханнан дәм татып, боталарына қайтып оралды.
Асыл азамат туралы жақсы-жақсы сөздерді естіп, жайбарақат отыра алмасын сезді, басқалар да қолқаламады. Профессор Алдияр Ақпанұлының үйіне Асылханмен жос-жар болған қыз-жігіттер, бригаданың мүшелері түгел жиналды. Қуат қария Асылханның аруағына бағыштап құран оқып, дастарханға бата жасады. Сөзді бірінші болып Алдияр бастады. Көңілі бұзылды ма, бір сәт үнсіз қалды. Ол... Біздің Асылханымыз қара ниет залымның қолынан қаза тапты. Жаманшылық әрқашан үстем, шырақтарым. Ол жалаңдаған қанжарын жақсы адамға жұмсайды. Бірақ жақсы адам ешқашан өлмейді. Ол... Біздің Асылханымыз өлген жоқ. Ол біздің жүрегімізде... – Алдиярдың иегі кемсеңдеп, көзіне жас үйірілді. Бір сәт үнсіз қалды. Қыстығып әрең отырған Ақботаның көз жасы парлап қоя берді. Оған басқа қыздар қосылды. Асыл азаматты еске алып, дәм ауыз тиіп отырыңдар. Көз жастарыңды тиыңдар, қарақтарым. Асылханға ауыр тиеді, – дед Қуат қария. Аруаққа тие берсін деп дәм алыңдар. Өзі шелпектің шетінен үзіп алып, аузына салды. Манадан бері бастары салбырап, үн-түнсіз отырған жұрт қимылға көшті. Сөз бастағысы келіп, тілі қышып отырса да, олардың тәбетін бұзбайын деп Алдекең сабыр сақтады.
Іздестіріп жатыр ол сүмелектерді. Көзінде үрей бар. Олар ешкімді аямайды. Екеуі де отырып келген. Ондай қанішерлерді түрмеден шығаруға болмайды. Дереу апарып қамамаса тағы да біреудің обалына қалады. Асылхан бауырмыыз күліп-ойнап ортамызда жүрер еді. Хадиша анық көрді, бригадирдің көзі мүлде дымданбапты. Ұнатпайтын адамның жәдігөйлігіне ашуы келгенмен үлкендердің алдында әдеп сақтап, тілін тістеді. Ағалап алдымнан қия өтпейтін. Ой, несін айта берейін, болайын деп тұрған бала еді. Амал қанша. Сыпатайдан кейін басқалар да Асылхан туралы білгендерін айта бастады. Ақбота төмен қарап, үн-түнсіз отыр. Мыналардың әңгімесі жарым көңіліне жұбаныш болар емес. Олар қанша мақтап, марапаттағанмен бірде-біреуі Асылханның қандай азамат екенін білмейді екен. Ақбота енді түсінді, қанша уақыт бірге жүрсе де мыналардң ешқайсысы оны өзіндей танып, өзіндей бағалай алмапты. Бұлар Асылханды танып үлгермепті. Демек күні ертең-ақ ұмытып етеді. Қыз күрсінді. Орнынан тұрып кетті. Балаларының ортасына келіп, мәз-мейрам болып отырған Әсемнің жанына тізе бүкті. Үлкен ас келді. Қуат қария күбірлеп құран оқыды. Ең соңында: – Мұсаханұлы Асылханның аруағы разы болсын. Оған құдайдйың рахымы түіп, пайғамбарлардың шапағаты тисін.
Ағайын-туғаны аман-есен болып, жамандық көрмесін. Алла-тағала осы үйдің дастарханына береке беріп, мерейін үстем етсін. Аумин! Асылханға тие берсін. Ол нағыз ер. Біз осы күні Ұлы Отан соғысында ерлік көрсеткен Мотросов, Сұлтан Баймағанбетов сияқты батырларды мақтаймыз ғой. Менің ұғымымда, Асылхан солар сияқты ердің ері. Кез келген жұмыр басты пенде өзін өзі оққа байлап, отқа лақтырмайды. Үлкен тәуекелге бару үшін үлкен жүрек керек адамға. Үлкен кісінің мына сөзінен кейін көңілі босап, көзіне жас іркілді. Шындық үшін шырылдап барып, отқа түсіп кетуден тайынбайтын. Көңілі түскен адамына көмектескісі келсе оған жанып тұрған от та, жауып тұрған оқ та кедергі жасай алмас еді. Үлкен парасат иесі, нағыз азамат қана осындай тәуекелге бара алады, жігіттер, – деді жасаураған көзін жұмып, терең күрсінген Алдияр Ақпанұлы. Оның мен байқамаған, мен сезбеген, білмеген асыл қасиеттері де көп шығар. Менің бір ғана ақиқатты айтқым келіп отыр. Асылханды үлкен болашақ күтулі еді... Ақботаның екі иығы селкілдеп, өксіп-өксіп жылады.Хадиша құйып отырған сорпасын тастай салып, Ақбота қолтығынан демеп, басқа бөлмеге алып кіріп кетті. Жым-жырт тыныштық орнады.
Маңдайынан шып-шып терді алақанымен сылып тастап, қабағын түйіп алып, тас мүсіндей қимыл-қыбырсыз қатып отырған Алдиярға қарап, жарамсақтана жымиды. Күші, абырой-беделі асып, мысы басып тұратын адамдарды арқа тұтып, солардың ығын паналап үйренген Сыпатай бұл жолы да ескі әдісіне салды. Біздің Асылхан дәл сіз айтқандай жігіт еді ғой, марқұм. Біреуге көңілі құласа ештеңеден қайтпайтын. Сөйтіп жүріп арандап қалды ғой бейшара. Осыным әбес-ау ” деп қымсынған жоқ. Түсінбеді мені. Сол антиді қорғаймын деп бандиттермен төбелесті ғой бейшара. О-о-й, қайран ерім-ай! Иттің баласын сұлатты да салды. Омадай болған немені бір-ақ ұрып құлатты. Айтсам сенбейсіздер ғой тегі... Кәдімгі кинодағыдай... Ол екеуінен Асылханның арқасында құтылғанбыз. Кінәлі адам осы дастарханның басында отырғандай бір-біріне күдікпен көз тастайды, Алдиярдың өзі Сыпатайдың мына сөзінен кейін қозғалақтап, “ мынау не бықсытып отыр ” дегендей мойын бұрып, бригадирге түксие қарады. Біздің Асылханның басын оп-оңай айналдырып алды. Өзі ғалым, өзі кандидат нәук, еще құрылысқа келіп қара жұмыс істейді, – деп Сыпатай бас шайқап, ыржиып күлді. Сендер осының себебін ойландыңдар ма? Жоқ, бірде біреуің ойланған жоқсыңдар.
Ал мен бірден білдім. Оны Кеңес үкіметінің жаулары біздің арамызға үгіт жүргізу үшін әдейі жіберген. Осы кезде қонақтар отырған бөлмеге Бибі, оның соңынан Олжас жүгіріп кірді. Қыз төмендеу отырған Алдиярдың алдына шықты, Олжас өз атасына беттеді. Антилерге қарсы күресетін осылар. Бақытты болыңдар айналайындар... – Бригадир, сен кімді айтып отырсың? Екеуінің де түсі қашып, қабақтары қыржиып, тістеніп әрең шыдап отырған тәрізді. Әсіресе Қуат қарияның қабағы қату, қаба сақалы селкілдеп, басы қалтаңдай бастаған. Төңірегіне бажайлап қарап, жұрттың пейілін байқап, сезіп отырған Сыпатай жоқ, дастархан басындағылар үндемегенге үдей соғып, екпіндеп барады. Білетін адамның аузына қақпақ болма. Вот солай, бала. Мен айтсам, сен сияқты шикі балдарға сабақ болсын, Асылхан сияқты адасып, арандап қалмасын деп айтамын. Ал сен болсаң маған замешание жасап... Қуат қария әңгіменің кімге қарай ойысып бара жатқанын сезіп, әрең деп орнынан тұрды да, теңселе басып, дәлізге шықты. Оның неге тұрып кеткенін Алдияр, Хадиша, Жайдар үшеуінен өзге ешкім де білген жоқ. Біреуге күйе жақпаңыз, – деп Хадиша қаттырақ айтып еді, бригадир өршеленіп кетті.
Аға сыйлауды білмейді. Беттен алады. Бәрі өзіміздің қазақтың балдары. Мен ғой бұлардың әкесіндей адаммын. Коммунистпін. Бригадирмін. Сабақ болсын, ауылдан келген қазақтың балдары арандап қалмасын деп шыбын жаным шіркей болады. Ол иттің күшігі түрмеде жатыр. КГБ-ның адамы мына мені шақырып, түсініктеме алды. Во-о, мәселе қайда?!. Ал сендер түк білмей тұрып, оны жақтайсыңдар. Ол кісіде неңіз бар? Асылхан туралы айтыңыз. Шаңыраққа қарап қойыңыз, Сыпеке, – деп Жайдар қабақ шытты. Оның нені меңзегенін тауықтікіндей ғана миы бар Сыпатай қайдан түсінсін. Одан сайын өршеленді. Біз далада түнеп жүрген жоқпыз. Мұндай үй бізде де бар. Можымыт біздің үй бұдан... – Сыпатай жан-жағына қарап алып, тағы бөсті. Оның өлімі сен сияқты шалтай-балтайларға сабақ болсын деп айтып отырмын. Аяған сияқты антилерге алданып қалмасын деп айтып отырмын. Ондайлардың көзіне көк шыбын үймелету керек. Вот так, вот!.. Сен жерден алып, жерге салып отырған азамат мына бүлдіршіннің әкесі. Бақытты бол, айнам, – деді Сыпатай бетк бүлк етпестен. Ашулы шалға қарап, арсыз жымиды.
Сыпатайдың езуіндегі арсыз күлкі лып өшті. Ол дастархан басында отырғандарға жағалай сүзіліп қарап шықты. Өзін бірде бір адамның ұнатып отырмағанын сезді, бәрінің түсі суық, қабақтары шытқыл. Ол суық жымиып, орнынан тұрды да: – Мен мұндай дастарханда отыра алмаймын. Мен коммунистпін, – деді де Алдиярдың алдында отырған Бибіге қарады, бірақ алғаш көргендегідей айналып-толғанған жоқ. Сыпатай шығып кеткеннен кейін дастархан басындағылар бас көтере алмай, бригадирлерінің сөзіне өлердей ұялып, төмен қарап отырып қалды. Әсемнің өксіп жылаған үнін, Қуат қарияның басу айтқан сөзін барлығы естіді. Дастарханның берекесін кетіріп, отырыстың шырқын бұзған ақылсыз бригадирлеріне бәрі ызалы еді, әсіресе қыздар жағы ұяттан өртене жаздап отыр. Осында жүгіріп жүрген үш бала сол шалдың немерелері, – деп ақырын ғана күрсінген Алдияр мойын бұрып, ас үйде жүрген Хадишаға дауыстады. Ол ағамыз осындай, – деді Жайдар қысыла күлімсіреп. Түсініктемені бізден алсын. Әңгіменің беталысы өзгергенін басқа бөлмеде отырып естіген Қуат қария қайтып келіп, Алдекеңнің қасына жайғасты. Оған ілесіп келген Елжас пен Олжас аталарының екі тізесіне мінді. Көздерің ашық, ақылдарың жетеді.
Сендерді ешкім жетектеп жүрген жоқ, – деді Алдияр көңілі босап. Мына жастардың Аяған үшін ештеңеден қайтпайтынын іші сезіп отыр. Ондай жігітті... Асыл азаматты әрқашан еске алып жүрген ләзім, шырақтарым. Әділдікке жеткенше тоқтамаймын ” деуші еді. Екеуміз түннің бір уағына дейін ұйықтамаушы едік. Жайдардың көзі Қуат қарияға түсті, сақалады дәл манағыдай селкілдей бастапты. Екі көзі боталаған. Сол жақсылығыңды қайтсем ақтармын?! Сырттай оқимын, тарихшы боламын ” дейтін. Ақботаға деген көңілін айтпаңыз... Жоқ, тілім жетпейді, – деп Жайдар мұңайып отырып қалды. Қыздар мұрындары пысылдап, көздерін сүрте бастады. Барлығының көзі демнің арасында қызарып шыға келіпті. Көрші бөлмеден Әсемнің әлсіз дауысы естілді. Қой, жаным... Жылай бермеші, айналайын. Ақылың бар ғой, қалқам. Бізге де жаның ашысыншы, Ботам. Ботам!.. Кенет әлдекімнің ашулы, айбарлы дауысы естілді. Бөлмедегілер елеңдесіп, тым-тырыс тынған. Сенің зарың құлағына жетсе бір жетіден бері орнынан тұрып келмес пе еді. Қымс етсе көз жасыңды көлдетіп, еңіреп қоя береді екенсің. Онсыз да қабырғасы қайысып, қайғы жұтып жүрген жұрттың жанын қинама.
Басыңа түскен азапты үндемей көтер... Хадишаның даусын барлығы таныды. Қуат қария екі көзін жұмып алған. Қыздың айтқан сөздерін құптағандай бас шұлғып отыр. Алдекең өзіне тура қарауға именіп, иба сақтап, сызылып тұратын ұяң қыздың мына қылығына таңырқап, ептеп қана езу тартты. Хадишаның үлкен адамгершілігіне, мейірбандығына сүйсініп жүретін, бұл жолы оның қайсарлығына, керек кезінде мінез көрсете алатын естілініне іші жылып қалды. Асылханның аруағы разы болсын! Қуат қария қыбылаға қарап, ұзақ күбірледі. Басқалар қол жайып шалдың селкілдеген сақалына қарап отыр. Қолы талып кетті ме, кішкентай Бибі аузын бұртитты. Оның аруағы баршаңызды желеп-жебеп жүрсін. Жақсылықта, қуанышта жолығайық. Аумин! Табанынан таусылып, бармаған жері, ашпаған есігі қалмаған шығар. Тіпті Мұса Байларовтың алдына да барып шықты. Түрін көрмей тұрғанда “ әй, бір сиқың жоқ сұмырай шығарсың ” деп ойлаған. Мұсаны көргенде өз көзіне сенер-сенбесін білмей атшаптырым кабинеттің кіреберісінде бір сәт абдырап, аңырайып тұрып қалды. Ұзын бойлы, атжақты, аққұба өңді, жылы жүзі жігіт орнынан тұрып келіп, тосылып тоқтап қалған қарияның қолын алып, ерекше ілтипат көрсетті. Жоғары шығыңыз.
Жас шамасы қырықтан енді ғана асқан тәрізді. Саусақпен санарлық қана ағы бар мойыл қара шашын шекесінің тұсынан қақ жарып, оң жағына жатқызып, жылмитып тарап қойыпты. Сол қолының шылдыр шүмек саусағына жалпақ сақина салған, үстінде ине-жіптен жаңа шыққандай қара костюм, әппақ жейдеге қызыл жолағы бар көгілдір галстук жарасып тұр. Ол өз өзінен қысылып, тартыншақтап тұрған шалды қолтықтап, төрге алып шықты да жұп-жұмсақ креслоға отырғызды, сонан соң столының жанына барып, бір нүктені басты да: – Роза, шай алып кел, – деп тапсырды. Өзі шалдың қарсы алдына –келіп жайғасты. Бір алланың демеуімен қыбырлап жүрміз әйтеуір. Бұл бір қой үстіне бозторғай жұмыртқалаған заман болды ғой. Қиыншылықтың бәрін сіздер көрдіңіздер. Осыған да тәуба. Өкіметтен өрден сұраған жоқпыз. Мынаны ал деді, алдық. Өрден үшін соғысып, өрден үшін еңбек еткен жоқпыз. Періштеміз қағып, оқ пен оттың ортасынан аман келдік. Тәуба осыған да... – Міне, міне! Сіздер нағыз коммуниссіздер... Ал қазіргілер тұяғы қимылдаса аузын ашады. Тышқанның ізіндей ғана қайқы қасы бар, аршын төс сұлу келіншек столға тәтті тоқаш, конфет қойып, шай әкелді.
Екі кесеге қаймақ қатқан шай құйып, аяғының ұшынан басып, шығып кетті. Жүріс-тұрысына қарағанда ректордан өте қатты қаймығатын тәрізді. Шай ішіп, алтын уақытыңды алмайын. Ісім түсіп, келіп отырмын. Қазақтың баласы екенсің. Жарылқап тастамасаң да, зарыма құлағыңды тос. Құлағыңа кірсе жүрегіңе жетер. Нақақ күйген бір қазақтың баласына қол ұшып берер деп келдім. Көптігінен қорлық көріп, жерге сыймай қадыры кеткен қазақтың баласы жоқ әлі. Өте дұрыс айтасыз. Көп болып құнымыз түсіп, қадырымыз кеткен жоқ. Өз қадырымызды өзіміз кетіріп жүрсіз. Саған мені өздеріңді басқаратын міністірдің орынбасары жіберді. Бір жапырақ қағазға жаздырып алмағанына өкінді. Ол кісінің аты-жөнінің бізге керегі бола қоймас, – деп Мұса жылы жымиды. Ныспым Қуат. Оны біреулер жала жауып, қаматып қойыпты, – деп қалтасынан жаялықтай беторамалын алып, маңдайынан шып-шып шыққан терді құрғатып, мықтап тұрып сіңбірінді. Балада жазық жоқ бала әлі жас. Бала жаз, жазығы жоқ, – деп, ректор құптағандай бас шұлғыды. Бүкіл Алматы білетін дәукес, пәлеқор адамның айтқанымен жүріп, біздің тәрбиеге көнбеді.
Аяған сияқты халқымыздың дарынды, білімді баласын мүйіздеп, қысастық жасайтындай ақымақ емеспіз, ақсақал. Бізді мұнда үкімет “ қара басыңның жағдайын жасап, тынышт отыр ” деп жіберген жоқ. Біреу тәртіп бұзса, теріс жолға түссе басқадан емес, менен сұрайды. Мына бала тыңдаушысын иландырып, асықпай баппен сөйлейді екен. Түсі жылы екен өзінің ” деп ойлады шал. Оны, қазақтың баласын қорғау менің азаматтық міндетім. Біреуі құласа екіншісі бар ғой дейтіндей көп емеспіз. Бірімізге біріміз сүйеніп, ілдалдалап жүрген халықпыз, ақсақал. Аяған секілді бірінен кейін бірі күйіп кете берсе Алматыда қазақтың бір зиялысы қалмас. Мұны түсінбейтін мен кеще емеспін. Білемін, түсінемін. Қазақ баласының өскені, абыройлы болғаны керек маған. Мен, құдай деп айтайын, ешкімді жүзге, руға бөлмеймін, ақсақал. Көпшіліктің ыңғайына көніп, кешірім сұраудың орнына өршеленіп кетті. Қой дедік, қоймады. Үлкенді үлкен, кішіні кіші демеді. Сонымен көпшіліктің ұйғарымымен қызметтен кетті. Мұсаның сөзіне сенгені соншалық, жалғызының ағат ісіне өлердей күйінді, қатты күйзеліп, күйгелектене бастады. Көлдей орамалмен маңдайын сүртті, мойнына құйылған терді құрғатты.
Басын арашалап бер, ауылға алып қайтамын. Қой бақса да өштен өліп, көштен қалмас. Қолын қалтасына салып, әрі-бері жүрді. Аяған ешкімге бағынбайтын, араша бермейтін мекеменің қарауына өтіп кетті. Тым кеш қимылдапсыз, ақсақал. Мылқауыңыз да, кереңіңіз де сол мекеме. Аяғанды ақтап, айыбынан тазартып алып келіңізші, ертең-ақ деканның орынбасары етіп бекітейін. Ректордың бұлтаңын аңғарды, ниетін түсінді. Көңілі жасып, теңселе басып, шығар есікке беттеді. Мұса қарқылдап күліп жіберді. Оның мұнысы үйреншікті әдет, керек уақытында ғана пайдаланатын әдіс тәрізденді шалға. Мұса Байларовқа барғанын, екеуінің арасында болған әңгімені Алдиярдан жасырды. Оның қайда барып келгенін білсе профессордың тұлан тұтып ашуланатыны анық еді. Ректорға барайын деген ойы жоқ-ты, министрдің орынбасары емексітіп, сөнуге айналған үмітін тұтатты, соның сөзіне иланып, екі өкпесін қолына алып, адасып жүріп жеткендегі естігені әлгі. Ректор жылы-жылы сөзбен алдап, түк шешпей шығарып салды. Алдекеңнің айтысына қарағанда, “ үлкен үйден ” де шын жанашыр адам табылмаған сияқты. Ондағылардың әрқайсысының айныласатын саласы, өз шаруасы бар көрінеді.
Аяғаныма араша сұрап барамын деп отырған адамды профессор жерден алып, жерге салып, сілікпесін шығарды. Бұлардың жан-жаққа жазған арыздары жиналып, соның алдына келеді екен де, әлгі соның барлығын ешкімге көрсетпей жылы жауып қоятын көрінеді. Алдиярдың сөзіне қарағанда, бұлардың барлығы да жең ұшынан жалғасқан, бірін-бірі қолдап, қорғап жүреді екен, бірін-бірі ешқашан жауға бермейді дейді. Оның сөзіне иланбасқа Қуаттың амалы кәні?! Екі жетінің ішінде қаншама адамның алдына барды, барлығының жауабы ұқсас. Қазақ азаматтарының барлығы ұсақтап кетпеген шығар-ау ” деген үміт шалды қайда сүйремеді. Енді міне, бар сенімі бір ғана үйде. Жалғызының тәлкекке түскен тағдырына сол үйдегі иманы бар адамдар ара түсіп, ақтап алып қалмаса басқа ешкімнің де қолынан келмейтіндігіне көзі әбден жетті. Ит арқасы қияндағы Мәскеуге бара алмайды, екі көзі бірдей әз соқырдан айырмашылығы жоқ, өз бетінше жол тауып жүру қайда, жөн сұрайтындай тіл білсе бір сәрі. Сәмөлетіне отырып, Мәскеуіңе барар-ау, жеткізіп ойын айта алмаған соң бекер салпаңдап не соры. Жасы келіп, сүйретіліп әрең жүргенде әлдеқандай жағдайға ұшырап сүйегі далада қала ма, кім білсін. Бір адамның тағдырын Қазақстан үкіметі де шешер.
Алысқа салпаңдап, ат арытпай-ақ есігін күзетіп, түнеп жатса да осындағы үлкендерге жолығуға тырыспай ма, тәйірі. Шаруасын реттеп, тезірек ауылға қайтпаса болмас. Кемпір жалғызілікті. Ол сорлы не күйде? Қартайғанда шықты дертінің бәрі. Өлместің күнін көріп, сүйретіліп жүрген шығар бейшара. Хат жазып, хабар берердей сауаты болса кәні. Екі көзі төрт болып, жолға қарап алаңдап, үйге сыймай жүрген шығар. Осындай ойлар иектеген шал келінімен кеңескенді мақұл көрді. Кешкі тамақтан кейін ойын алдымен Алдиярдың безбеніне салып, ол кісі ләм деместен қабағы тұнжырап, үнсіз отырып қалған. Қуат оның неге қиналғанын сезді, балаларға әбден бауыр басып алған, олардан ажырап, соқа басы сопайып жалғыз қалудан өткен азап бар ма?! Балалар кетсе Хадиша да жөнін табар. Бейшара қатты шаршап жүрген сыңайлы. Көзінің терісінде айықпас мұң жатқандай болып көрінеді. Менде қарсылық жоқ. Бала-шаға сіздікі, – деп күрсінді Алдияр. Менде басқа амал қалмады. Ауылда кемпір жалғыз. Өзі дертті. Мен мұнда, ол анда... Жалғыз ұлдың шаруасы бір жақты болмаса балаларды алып кетпеске амалым кәні. Жол алыс. Ит өлген жерде тұрамыз.
Қайта-қайта сүйегімді сүйретіп келе алмаймын. Бала-шағаңызға таласым жрқ. Тұрамын десе үй, міне, менде үйге ие болады дейтіндей есі дұрыс бала да жоқ. Сыздықтың енді қашан келері бір құдайға ғана аян, – деп профессор ежелгі әдетімен көзін шала жұмып, үнсіз қалды. Жақсылығыңыз адамнан қайтпаса құдайдан қайтсын... – Ауруханаға Аяғанның шаруасына бола жатпап едім. Күннен күнге нашарлап барамын. Сонан соң еті қашып, қу сүйегі қалған сол қолын әрі-бері қозғап, саусақтарын ашып-жұмып, жаттығу жасады. Ондай кезде мүлде қимылдай алмаймын. Көзін жұмды, біраз уақыт үнсіз отырып қалды. Оларсыз қалай тұрарымды білмеймін. Әсіресе Бибіні сондай жақсы көремін. Алдыма алып, иіскеп, сүйсем жанымды жегідей жеген сарыуайымнан, қаптаған қалың ойдың қыспағынан тез құтыламын. Қуат қария оны қалай жұбатарын білмей, тұйықтан шығып кетер жол таппай қиналды. Алдиярдың алдында қарызға белшесінен батқанын, жақсылыққа жақсылықпен жауап беру керектігін түсінді. Немерелерін бөліп-жарып қалай қалдырып кетпек? Екі кәріге олардың өздері түгіл басқан іздері қымбат. Үш немерені мұнда қалдырып кетсе кемпір екеуінің ішкені ірің, жегені желім болып, құсадан өлмей ме. Қалдыра алмайды боталарын. Келін не дер екен?
Көзін шала жұмып, ойға батып отырған Алдияр селк етіп, басын көтеріп алды. Қуат оның көзінен үрей көрді. Қалыңдап киініп, басына түбіт орамал салған Әсем имене басып, босағадан аттады да, сәл иіліп ізет жасады, төрге озбай иба сақтап тұрып қалды. Келіншек именшектеп, орнынан қозғала қоймады. Шешесінің соңын ала бөлмеге кірген Бибі жүгіріп барып, Алдекеңнің мойнына асылды. Балама ұрыспа, келін, – деп профессор Бибіні құшағына қысып, маңдайынан сүйді. Кішкентай қыз атасын арқа тұтып, шешесіне тілін шығарып мазақтап, қыр көрсете бастады. Бибі қуана бас шұлғып, қол шапалақтап, “ жұмысына ” кірісті. Әсем қызының мына қылығына өлердей қысылғанмен үлкен кісінің көңіліне қарап үндемеді. Бармаған кеңсем, қақпаған есігім жоқ. Бас иіп, жалынбаған кісім де қалмады-ау деймін. Аяғанның ісі тым қиындап кеткен-ау, сірә. Көмектесейін деген бір пендені көрмедім. Бәрі бірімен бірі келісіп алғандай қара аспанды төндіріп, Асан қайғының зарын айтады. Ендігі үмітім “ үлкен үйде ”. Ертең Қонаев ақсақалға барамын. Шешсе шешті, шешпесе қызыл белетін тастаймын да кетемін. Маған жалғыздың жөні бөлек.
Алдекең бұрылып, Қуаттың ештеңеден қайтпасқа бекінген айбарлы жүзіне сәп салып ұзақ қарады. Адам ашуланғанда тым айбатты көрінеді екен. Божбан сарыға ғана қолың жетер. Партияның орталық комитетінен көңілің қалып, біржола түңіліп кететін болдың-ау ” деп ойлады профессор. Қуаттың десін қайтармас үшін ойын ашып айтуға ынталанбады. Нұрша жалғыз қалды. Ол бейшара не күйде? Орнынан тұра алмай, омалып жатқан шығар апаң. Әсемде үн жоқ. Басын төмен салып, еті қашқан шидей-шидей саусақтарын сыртылдатып, мазасызданып тұр. Атасының айтқанын келіншектің құп көрмегенін Алдиярдың сұңғыла көңілі бірден сезді. Алдында отырған Бибіден айырылып қалардай сол қолымен оны бауырына тартып, құшағына қыса түсті. Атасының бетін әлеміштеп бояп тастаған кішкентай қыздың ойында ештеңе жоқ, сықылықтап күліп, мәз болып отыр. Жер аяғы алыс, шауып келіп тұратындай күш-қуат жоқ бізде, – деп күрсінді шал. Оның екі қолының қалтырай бастағанын Алдияр анық көрді. Сақалы селк-селк етеді. Менің Аяғанымнан басқа кімім бар еді?! Аяған жалғыз. Басына іс түскенде жалғызымды тастап қалай кетемін? Қуат қарияның басы салбырап кеткен, екі иығы селкілдеп, үнсіз егіліп жылап отыр.
Бетін жас жуған келіншек шалдың қарсы алдына тізерлеп отырып, алақандай ғана жібек орамалымен оның көзін сүртті. Шал көкірегі қарс айырылардай терең-терең күрсініп: – Жөн, – деді. Алдиярның ернін, бетін қызартып бояп болған Бибі енді оның маңдайын әлеміштеуге кіріскен еді. Шалдың түрін көріп, Әсемнің бетінің оты шықты. Ұялғанынан Әсем бетін басып, теріс айналды. Ертесіне Қуат қария таң азаннан тұрып, үлкен үйге баруға дайындалды. Бұл жолы таңғы намазын асықпай отырып әдеттегіден ұзағырақ оқыды. Асықпай жуынып, кірлеп қалған жейдесін ауыстырып киді. Хадиша оянғанда ол барып киініп, жүріп кетуге дайын отырған. Олардың қызметі сағат тоғызда басталады, – деп күлді Хадиша. Екеуінің дауысынан Алдияр оянды. Қуат бөлмеге кіріп, шам жақты. Екі көзі ісіңкі, әрі қызарып кетіпті. Түнімен ұйықтамай шыққаны көрініп тұр. Жалғыз ұлдың уайым-қайғысын көтере алмай сансырап жүргенде Әсемнің кешегі сөзі тым ауыр тиген тәрізді. Келінімен салғыласып жатсын ба, оның сөзін іші қаламаса да үндемеді. Екі кәрінің бар үміті – балалары, тілегі – солардың амандығы. Немерелерін мұнда қалдырып кетіп, шал мен кемпір жаны шыдап жата алмас.
Көп ұзамай жолдың алыстығына қарамай артынып-тартынып қайтып келетіндігіне Алдиярдың шүбәсі жоқ. Арыз апару керек. Кетпен, шалғы ұстаудан басқа менің қолымнан не келсін. Алдияр күлді. Ең негізгі шаруасын реттей алмағанына қысылғандікі ме, Қуаттың түрі адам аярлықтай өзгеріп кетті. Профессорға қарап, жаутаңдап тұр. Қалам – құрық, ой – асау. Оның ішінде сіздің атыңыздан жазылған арыз бар. Жоғалтып алмаңыз. Қуат қария столдың үстінде жатқан конвертке үрке қарады. Бұрын арыз десе төбе шашы тік тұратын шалға стол үстіндегі төртбұрышты қағаз құтқарушысындай болып көрінді. Оны ұқыптап төс қалтасына салып алды. Қонаевтың өз атына жаздым, – деді Алдекең күлімсіреп. Шай ішіп, әлденіп алғаннан кейін Хадишаға ілесті. Ол қарияны Орталық партия комитеті орналасқан үклен үйге жеткізіп салып, одан ары қарай жұмысына кетпек. Көше лайсаң. Кеше аяқ астынан ауа райы өзгеріп, қалың қар жауған. Күн екіндіге ауғанда аспан шайдай ашылып, жарқырап күн шықты да, буыны бекіп үлгермеген ұлпа қар ери бастады. Түн май тоңғысыз дылы болды, тау аңғарына аңқылдап жылы жел ұрды да тұрды.
Кеше жауған аппақ ұлпадан жұқана қалмаған, көше көшемен жайылып ағып жатқан тауға түскен қардың суы. Демнің арасында пысынап, терлеп кетті. Тоныңызды неге тастап кетпедіңіз? Сендер ғой қақаған қыста да жалаңбас жүре бересіңдер. Ал біздің үстімізден қырық күн шілдеде кеудешеміз түспейді. Екі ара жақын болған соң Хадиша шалды жаяу алып келген. Қатты жүрмесе де ентігіп тұр. Сүме-сүме болып терлегенмен тұмағын милығына түсіре басып киіп алыпты. Мен жұмысқа барайын. Жолыңыз болсын! Хадиша жүгіре басып кетіп қалды. Қуат қария биіктеу жерге орналасқан әсем ғимаратқа қарап, біраз кідірді. Ғимараттың төбесіндегі желбіреген Туға көзі түсті. Бойына ерекше күш бітті. Жалғызының мәселесі дәл бүгін дұрыс шешілетіндей емпеңдеп алға ұмтылды. Баспалдақпен жоғары көтеріліп келе жатып: – Е-е, алла, өзің жар бол жалғызыма! Үстінде қара тоны бар, тұмағын милықтата басып киген қаба сақал қара шалға есік алдында тұрған милиционер тосырқай қарап, жолын кесті. Қонаев ақсақалда шаруам бар еді, – деді шал. Оның мына сөзінен кейін милиционер тіпті қатайып, оны бір адым ілгері бастырмай қойды. Қуаттың таң қалғаны, милицонер партиялық билетке мүлде көз қырын салмады.
Өй, жолың болғың! Мен еліме еңбегім сіңген адаммын. Ардагермін, шырақ. Тонын шешіп алды. Ондағы ойы – орден, медалдарын милицонер жігіт көрсе, жібір деген. Мына жігіт оларына да бәлендей мән бере қоймаған секілді. Шалдың ордендеріне селсоқ қана көз қиығын тастады. Мына сұрымен кіргізе қоймас. Тәжікелесіп тұрғанша қағазын алайын ” деп ойлады шал. Қонаевқа қалай жолығамын? Осы үйдің күншығыс жағында рұқсат қағазын беретін орын бар. Сол жерден сұрап біліңіз, – деп ол шалды шығарып салды. Шал аң-таң. Жаңағы бала партиялық билетіне мүсіркей қарады. Күні бүгінге дейін партбилетке ашылмайтын есік жоқ деп ойлайтын. Өзге түгіл кемпіріне ұстата бермейтін ең асыл затының құны әпсәтте түсті де қалды. Жап-жас жігіт жетпістен асқан шағында таңғажайып жаңалықты алдына жайды да салды. Партбилетпен партияның Орталық комитетіне кіруге рұқсат жоқ екен. Мынау бір сұмдық болды ғой. Мұны Қонаев ақсақал білмейді-ау. Жаңағы баланың шикілігі ғой. Жап-жас неме екен. Қайдан білсін ” деп өзін өзі жұбатты. Рұқсат қағаз беретін келіншек те айтқанын орындай салмай діңкесін құртты. Шал оған қайта-қайта партиялық билетін ұсынады, келіншек қайтарып береді.
Келіншек жымиып күліп, партбилетін қайтарып береді. Қағаз бере алмаймын, – деді келіншек. Тілдей қағазға әлдекімнің телефонын жазып, шалдың қолына ұстатты. Шал қолы қалтырап келіншек жазып берген сандарды терді. Аржақтағы адам тым-тырыс. Ит арқасы қияннан келдім. Кәнөнес партиясының мүшесімін. Ардагермін. Ушасник войнамын. Мыналарың мені ішке кіргізбей, қасарысып отыр, – деді милиционер мен келіншектің ызасы өтіп, ашуға мінген шал шамданып. Ешкімге қастандық жасамаймын. О несі ей адамды сонша қорлағаны?! Қонаев ақсақалға кіремін, – деп төтесінен тартты. Жұмыстан шығарып жіберіпті. Қонаев ақсақалға осыны айтайын деп келдім. Қонаевтың орнында болмағанына күйініп, күйзеле бас шайқап, терін құрғатып отырған. Аласа бойлы божбиған сары жігіт келіп: – Сағынтаев Қуат сіз бе? Жігіт кішкентай терезені ашып, манағы келіншекпен қысқаша тілдесті де, бір жапырақ қағаз алып, Қуат қарияның қолына ұстатты. Тілдей қағазды ықтияттап төс қалтасына салып, алға түскен жігіттің соңына ілесті. Тәпелдек жігіт ләм деместен шалды шағындау бөлмеге бастап кірді де, орындық ұсынды. Өзі асықпай орнына отырды да, шалқалай жатып, көзін шала жұмып, шалға барлай қарады.
Қай елдің баласысың, шырағым? Руың кім? Жігіттің қабағына қарап, жөнсіз сұрақ қойғанын түсініп, ыңғайсызданып қалды. Сүйек сұрасқанның айыбы болмайды. Кім біледі, жақын туыс шығармыз. Бәлкім, жекжат болып қалармыз. Жігіт бедірейіп үндемеді. Екі беті онан сайын божбиып, көзі жұмыла түскен. Алдияр айтып жүрегн адам осы болып жүрмесін ” дегенойға келген шал оған бажайлай қарады. Үлкен столдың басында ол тұрқы ұзын, еңсесі биік атқа мінген бала сияқты көзге қораш көрінеді екен. Көзқарасы зілді. Жас шамасы елудің мол ішіне кіріп кеткен кексе адам тәрізді. Қуат болған жайларды асықпай отырып егжей-тегжейлі баяндап шығамын деп ойлаған. Божбан сары шалды алысқа ұзатпады. Ұйымдастырып жатқан арыздарыңыздың барлығы менің тартпамда жатыр. Алдияр Ақпанұлының жазған арызы онға жетіп қалады. Көзін сығырайтып, шалға зәрлене қарады. Мәселе ол кісі ойлағандай шешілсе әділ де, басқаша болып шықса әділ емес пе сонда? Тонын шешіп, алдына көлденең тастады. Пайғамбар жасынан асқан кісі өтірікке баспайды. Алдекең сен, шырағым. Міне, мынау протокол. Оны Қазақ ССР КЗОТ-ның 33 статьясы 2тармағына оарй 1982 жылдың тамызының жиырма төрті күні қызметтен босатқан.
Ұлымның қызметін даулап келіп отырған жоқпын. Басы аман болса жұмыс табылар. Алдында улы жылан жатқандай шал божбан сары тастаған қағаздарға үрейлене қарады. Ол ешкімге қиянат жасамайды. Қуатовтың қамалуын Мұса Байларовтан көруіңіз қате. Ол өте әділ, адал жігіт. Алдыңызда жатқан қағаздарда бәрі жазылған. Шал қағазды Сергекбаевтың алдына қарай жылжытты. Ол таза. Мен елу жылдан бері партия мүшесімін. Партбилетімнің атынан ант етемін, ол кінәсіз, – деді Қуат қария. Божбан сары оны мазақтағандай сыңарезулей күлді. Міне, бізге КГБ-ның берген жауабы. Осылардың негізінде құрметті профессор мырза арыз берген органдарға жауап жазамыз. Аяған Қуатов антисоветчик, мемлекетке зиянды адам дейміз. Мынау солардың түсініктемелерінің көшірмесі. Олардың сөздері Қуатовтың қаны сорғалаған ұлтшыл екенін, Советтік қоғамға жат элемент екенін растайды. Жала мұның бәрі!.. Жалғыз үмітім осы үйде Қонаев жолдаста еді. Шындықты осы шаңырақтан табамын деп келген ем. Көмектес, шырағым. Жалғыз ұл еді маңдайымдағы. Советтік қоғамға жат элементті Орталық комитет ешқашан қорғамайды. Ол өзіне тиісті жазасын алады. Ал сіз болмас іске бола шаршамай ауылыңызға қайтыңыз. Түрме – тәрбие мектебі.
И сонан соң Димаш Ахметовичтің басын қатырмаңыз. Қалтасынан аппақ шүберекке мұқият оралған партия билетін алып, Сергекбаевтың алдына қойды, сонан соң омырауындағы орден-медальдарын бір-бірлеп ағыта бастады. Болмайды, дұрыс емес! Сергекбаев шалқалақтап барып, бойын әрең түзеп алды. Мына шалды соншама қарулы деп ойламаған, қайта ұмтылуға жүрегі дауаламады. Қуат қария орден-медальдарын түгелдей ағытып алды да, Сергекбаевтың столына қойды. Ол жалғыз. Менде Аяғаннан басқа ешкім жоқ. Мыналар жалғызымның жалғыз тал шашынан садақа кетсін!.. Шал оның сөзін құлағына да қыстырмады, пора-пора болған көз жасын сүртпестен дәлізге шықты да, беті ауған жаққа қарай аяңдады. Қарсы кездескен бірнеше адам ығысып, жол берді. Ұзын дәлізбен жүре-жүре тұйыққа сәл кідірді де, келген ізімен кері қайтты. Мені қамасын. Жалғызыммен бірге жатамын. Кемпірді де қамасын. Бәрін, келінді, немерелерімді... Бәріміз бірге боламыз. Аяғанымды қайда жіберсе де, сүйегімді сүйретіп, бірге кетемін. Қалмаймын жалғызымнан ” деп күбірледі көзінен аққан жас сақалын жуып келе жатқан қарт. Кенет әлдекім қолтығына жармасты, божбан сары екен. Бөлмеге барайық, – деді сыбырлай сөйлеп.
Манағыдай емес, жүні жығылып, жуасып қалған. Өзі абыржып тұрған сияқты, жан-жағына жалтақ-жалтақ қарап қояды. Қуат оны ақырын ғана итеріп жіберді. Божбан сары қайта ұмтылған, іргедегі есіктен дәлізге шыға келген жас жігітті көріп, қалт тоқтады. Жылмиып тұрып, жымиып күліп сәлем берді. Орта бойлы, көмірдей қап-қара шашын бір жағына қарай жыға тараған, жас жігіттің өңі жылы екен, шалға күле қарады. Қуат оның шарасы кең көзінен мейірім көрді. Божбан сарының тыпыршып, абыржыңқырап тұрғанына қарап, мына жігіттің бекер адам емес екенін түсінді. Құдай-ау, мынау менің Аяғанымнан да жас қой ” деп ойлады қарт. Көңілі босап, мұңын кімге шағарын білмей әзер тұрған Қуат бұдан арыға шыдамады, екі иығы селкілдеп, егіліп қоя берді. Бұлар кіргенде лып етіп орнынан тұрған келіншек сондай жылдамдықпен бөлмеден шығып кетті. Жас жігіт Қуатты қолтықтаған күйі оң жақ бүйірдегі кең бөлмеге кіргізіп, сүйемелдеп орындыққа отырғызды. Соның арасынша бір стакан су алып Айгүл де келді. Тамағы кеуіп, тілі тобарсып қалыпты. Суды бір ұрттап, аузын шайқады да, жұтып жіберді.
Қалтасынан көлдей орамалын алып, көз жасын құрғатты, сонан соң таңқ еткізіп сіңбірінді. Қай облыс, қай аудандағы ХХ-Партсъезд екенін білмесе де бас шұлғып отыр. Бұл үйге әділдік іздеп келіп ем, таппадым. Бірінің аузына бірі түкіріп қойғандай сөйлейді. Әбден мазақ қылды өзімді. Бұлай жұртқа таба болғанша өліп-ақ қалғаным дұрыс еді. Құдай-ау, бұл үйден таппаған шындықты қайдан іздейміз енді?! Ол төмен қарап, әнтек езу тартып, бас шұлғып отыр. Құдай-ау, қадыр-қасиеті қалмапты. Ал мен оны... Елу жыл бойы қасиеттеп, қастерлеп... Дауысы қарлығып, тамағына ып-ыстық түйін кептеліп, сөйлей алмай қалды. Шал бұл жолы стакандағы суды тауысып ішті. Маңдайынан бұрқ етіп тер шықты. Құрғап тұрған тамағы жібіп, аузына сыймай тобарсыған тілі икемге келді. Прәпесір Алдияр Ақпанұлының сойылын соқтың, соның жағына шығып кеттің деп күйдіріп отыр ұлымды. Әйтпесе айналайын Сәбет үкіметіне қарсы шығып, жын ұрды дейсің бе?! Сәбет үкіметінің арқасында көгеріп, көктедік. Айналайын партияның арқасы... – Қария, дұрыстап түсіндіріңізші, – деді Қуандық оның сөзін бөліп. Профессор Алдияр Ақпанұлының жағдайы туралы әңгіменің шет жағасын естігені бар еді.
Тікелей өзі айналысатын сала болмағандықтан орта жолдан қосылып, кимелеп кетуге партиялық тәртіп қол-аяғын шідерлеп, еркін қимылдай алмаған. Профессор Алдияр Ақпанұлын жақсы білетін, тікелей сол кісіден дәріс алмағанмен еңбектерімен жақсы таныс. Университетте оқып жүрген жылдары ол кісінің қазақ халқының тарихына байланысты лекциясын тыңдап, аса көп білетіндігіне, парасаттылығына, батылдығына қайран қалғаны бар. Кейін ол кісі Мұхтар Әуезов музейіндегі халық университетінің бірнеше сабағын жүргізген. Өз ата-бабасының тарихын шала-шарпы білетін, әртүрлі кітаптардан үзіп-жұлқып оқығанын көңіліне медет тұтып жүрген Қуандық осыдан кейін ел-жұртының өткеніне басқаша көзбен қарай бастаған. Тарих ғылымының жазуына қарағанда, қазақ деген халық он бесінші ғасырдың екінші жартысында аяқ астынан пайда бола салған сияқты еді. Көңілінде бір күдік кілкіп тұрғанмен күңделікті қу тіршіліктің уайымымен жүріп бұл мәселеге ой көзін жүгіртіп, ақыл таразысына салып, қорытынды пікір түймеген. Тарихтың айтқаны ақиқат деп түсінетін бозбаланың қалыптасқан ұғымын шашы түгіл қасы да ағарып кеткен профессор Алдияр Ақпанұлының ақиқаты тас-талқан бұзған. Тарихты жасайтын халық та, жазатын жекелеген адамдар екен. Әр кезең, әр замандағы билеушілердің, әмірі күшті уақыттың талабына орай тарихнаманың жаңарып, қайта жасалып отыратындығын ол Алдекеңнің аузынан естіген.
Партия мектебінде сырттай оқыпр жүргенде сессияға келген сайын емтихан тапсыратын сабақтарын жиып қойып, профессор Алдияр Ақпанұлының лекцияларына баратын. Қазақстанның шалғай шеткі ауданында басталған еңбек жолы ақыры оны республика астанасына алып келген. Сыртта жүрген жылдарында Алдияр Ақпанұлының алыстап кеткенмен, оның есімі көңіл түкпірінде жататын. Өткеніне құрметпен қарауға үйреткен, ата-бабалары мен туған халқының тарихына көзқарасын өзгерткен ғұламаға деген сүйіспеншілігі ерекше еді. Сол адам тағы да міне, ойламаған жерден алдынан шықты. Мына кісінің айтысына қарағанда, ол көптен бері төсек тартып жатқан сияқты. Кемпірі өлген, баласы ішіп кеткен, өзін мүйіздеп институттан қуған. Шырылдап ара түскен жас ғалымға және қиянат жасаған. Мұның анық-қанығын тексеріп, ақиқатына жету оңай шаруа еместігін Қуандық іштей бағамдап біліп отыр. Ең қиын жері – бұл іске тікелей араласа алмайды, солай екен-ау деп, үндемей қалу Қуандықтың азаматтық болмысына жат. Адам үшін кез келген тәуекелге баруға болады. Бұл пәниде адамға жақсылық жасаудан өткен құрметті міндет жоқ. Оның өмірлік түйіні осы.
Әкесінен он екі жасында қалып, көп қиындық көріп өсті, аш жүрді, жалаңаш жүрді, күші басым алакеуде біреулер меселін қайтарды, қиянат та жасады, бірақ оның барлығы оның бойына ана сүтімен дарыған адамжандылық қасиетін өлтіре алмады. Бұған Қуандық келісе бермейді. Рас, қиындық кісіні ширатады, шынықтырады. Адам баласы өзінің өмір сүруіне қажетті парасат жинап алмаса қатыгездіктің, қаталдықтың құлақ кесті құлына айнала салуы мүлде оңай. Қуандықтың отыз жеті жылдық ғұмырында түйген қорытындысы осы. Ішін ит тырнағандай қиналып-ақ отыр бейшара. Жасы жетпістен асқан адамның мұндай тәуекелге ең қиын жағдайда, басқа амалы таусылғанда ғана баратындығын Қуандық түсінді. Мұндай тәуекелге барған жан ұлы үшін өмірін құрбан етуден де тайынбасын іші сезді. Қарсы алдында жалғызына шаң жуытпай, аузын арандай ашқан ажалдан да қаймықпастай қасарысып отырған қаба сақал қара шалға соншалық ризашылық пейілмен сүйсіне қарады. Кішкене кезінде әлдекім десін қайтарғанда немесе қу тіршілік қайта-қайта аяқтан шалып шаршатқанда балалық қиялына қанат бітіретін “ шіркін-ай, әкем болса ” дейтін тәтті арман аяқ астынан есіне түсіп, көңілін мұң баурады. Көзі балбұлдап, бейтаныс қара шалға қарап, жымиып күлді. Әлдеқайда телефон шалды.
Қарашаңыраққа ие болып, кемпір екеуміздің жанымызда Саятым қалады ” дейтін әкесі. Кенже ұлын соншалық жақсы көруші еді. Ол әкесінің қазасынан кейін көп ұзамады, кездейсоқ жағдайға ұшырап, бақилық сапарға аттанды. Қуандық ақырын ғана күрсініп қойды. Есікті ақырын ғана ашып, бөлмеге имене басып, божбан сары кірді. Манағы паңдық, шіренісінен түк қалмаған, бүгежектеп жас жігітке жасқана қарайды. Именшектеуіне қарағанда өз кінәсін мойындаған адамның сыңайы. Рахмет! Ол ләм деместен шығып жүре берді. Ордендер мен медальдар сіздің ешкімнің таласы жоқ еңбегіңіздің жемісі. Бұлар сіздің өткен өміріңіздің белгісі. Дүниенің бір сәттік қиыншылықтарына бола отыз, қырық жылдық өміріңізді сызып тастай салу дұрыс па? Үкіметке дәл бұлай өкпелеу сізге жараспайды, ақсақал. Партбилетті қолына алып, айналдыра қарап шықты да, ішін ашып, көз жүгіртті. Елу жыл серік болған партбилетіңізді қалай ғана көзіңіз қиып тастап кеттіңіз? Екі беті қалақай шаққандай дуылдады. Манағы қылығының тым әбес болғанын енді түсініп, көңілі сөңіліп, кіріп кетер тесік таппай, жүзі жанып отыр. Жас жігіттің дауысы жұмсақ, тілі майда. Жымиып күліп отырып адамның ішіне кіріп кететін өнері бар екен.
Шалдың мысы басылып, үн-түнсіз тынған. Өміріңіздің елу жылы партиямен бірге өтіпті. Елу жылдық өміріңізді керек қылмай лақтырып тастап кеткеніңізді қалай түсінеміз? Маған соны айт. Өзің үлкен бастық көрінесің. Қол ұшыңды бер, шырағым. Жалғызым үшін аярым жоқ. Қуандық шалдың мына сөзіне күлді. Сөзінің қателігін айтып түсіндіргісі келді де, тілін тістей қойды. Ол кісінің дұрыс сөзді бұрыс қабылдайтынын сезіп үндемеді. Бар болғаны жымиып күлді де: – Жақсылық ешқашан қарызға жасалмауға тиіс, – деді. Сондықтан жақсылық әрқашан тегін жасалуы тиіс. Адамның адамға жақсылық, қайырымдылық жасауы оның тірлігіндегі ең негізгі міндеттерінің бірі. Аяғаныма қол ұшын бер. Балаңыздың ісімен танысып көрейін. Егер нақақ күйген болса қол ұшын беру менің азаматтық міндетім. Осы кезде көзі қабырғада ілулі тұрған Қонаевтың үлкен портретіне түсті. Түсі сондай жылы, бұған күле қарап тұрған сияқты. Осы кезде шалдың ойына Алдияр жазып берген арыз оралды. Мүлде есінен шығып кетіпті. Ол кісі жоқ екен. Өзіңе қалдырып кетейін, шырағым. Ертең қайтамын. Кемпірім ауру, жалғыз қалды. Қайта-қайта келіп жүретін жағдай жоқ менде. Өзіңе сендім.
Қоштасарда келгенде шал оны құшақтап, екі бетінен шолп-шолп сүйді. Өйткені Қуандықтың көзіндегі өзіне деген жылылықты көріп, көңілі марқайды. Құдай абырой берсін ” деп күбірледі. Қуат қария “ үлкен үйден ” көңілін құрсаған мұңнан арылып, қуанып шықты. Тұмағын, тонын киген жоқ. Күбірлеп сөйлеп, бар жақсы сөзін Қуандыққа арнап, Алдияр Ақпанұлының үйіне қарай аяңдады. Ол алып келген жақсы хабарды естіп, Әсем жүрегі жарылардай қуанды. Орталық партия комитетінде істейтін адамның қолынан өлген адамды тірілтуден басқаның бәрі келеді деген түсінікпен ғұмыр кешіп жүрген келіншек көп ұзамай Аяғанның ақталып, аман-есен үйге қайтып ораларына сенді. Комсомолдан өскен жігіт қой, – деді профессор оны сырттай танитындығын аңғартып. Ол кіріссе ісіміз оңға басып қалар, сірә. Қонаев ақсақалдың атына жазылған арызды сол жігіттің қолына тапсырдым. Дұрыс болған екен! Жүзі жыдарып, көзі нұрланып, езуіне күлкі ілінді. Әдетте қуанып отырса да езу тартқаннан арыға бармайтын профессордың мына қылығын Әсем жақсылыққа жорыды. Хатымыз Димекеңнің қолына тисе... – Бала-шағасының қызығын көргір, адамшылығы бар жігіт болғаны ғой. Аман жүріп, абыройлы болсын азамат, – деді Әсем енесіне үйренген әдеті бойынша бетін сипап.
Аяғанға сауабы тиеді. Келіншек жымиып күліп, профессорға жасқана қарады. Іші ауырған адамдай еңкейіп, қабағы ашылмай түнеріп жүретін Әсем өте көңілді. Келіншек сықылықтап күліп жіберді. Көптен бері адам сияқты күлгені осы. Күлкісі мөлдір, таза екен. Алдияр оған мейірлене назар салды. Қабағының қыртысы жазылып, жүзі нұрланып, бетіне қан жүгіріпті. Папамыз үшін бәріміз – Бибіш те, Елжас пен Олжас та күніне қанша рет болса да жаратқанға жалбарынар едік. Шариғат солай дейді. Құдай дауысымызды еститін жерге жақындадық. Соңымда қалар ұрпағыма жаратқан ием жар болсын деген ниет біздікі, – деп күрсінді шал. Сол күйі ұзақ уақыт үнсіз отырып қалған. Алдияр да үндемеді. Әсем шай демдемек болып шығып кетті. Үшеуі үн-түнсіз отырып шай ішті. Күндегідей емес, Әсем бүгін ажарлы. Бетіне қан теуіп, көзіне нұр ұялапты. Үйдің ішінде қалыңдап киініп, басына түбіт орамал салып алушы еді, қазір үстінде көкшіл помбарқыт көйлек, иығына төгілген шашын бұйралап қойыпты. Қимылы да ширақ. Дастарханға бар дәмін үйіпті. Бергенің де шүкір... – Өмірде әділ адамдар аз емес, қария.
Үлкен үйге бір кіріп шығып едіңіз қаншама шаруа бітірдіңіз. Ал Димекеңе жолыққанда асығымыз алшысынан түсер еді. Бірақ... Әй, бірақ Димекеңе екінің бірінің қолы жетпейді-ау, – деді. Алдекең қаймақ қатқан қызыл күрең шайды сораптап ұрттап отырып. Арызымыз жиылып келіп, Сергекбаевтың алдында жатыр дейсіз. Әй, әділетсіз өмір-ай! Әлгі баладан ығып тұрады екен. Мені кісі ғұрлы көрмеп еді зәнталақ. Қуандық баланың алдында билеп кетті. Өзінен шені үлкеннің алдында бас иіп, жымсиып тұрады да, теріс айнала бере ит терісін басына қаптайды. Олар сондай ғой. Нағыз екіжүзді... Әй, қойшы соларды. Қуат қария көлдей орамалын алып, терін сүртті: Кесесін алақанымен жауып, столдан шегініңкіреп отырды. Жаңа ғана жадырап отырған Әсемнің түсі қашып, қабағына көлеңке қонды. Денсаулығыңды бұзып алыпсың. Үш балаға қарау оңай болмас сірә. Аяғанның уайымы-ақ шаршатар. Балалар да жүдеп, қызалаштанып қалыпты. Ақ ішіп, ет жеп, сорпаланса беттеріне қан жүгірер еді. Әсем атасының дәл осылай дерін алдын-ала болжаған. Ұзақ ойланған. Қаланың өмірінде үйде отырып үш баланы асыраудың мүмкін еместігін түсіне тұра Аяғанды тастап кете алмайтындығын білді.
Тыпырлап жүріп жұмыс істеуге денсаулығы жарамайды, қарап отырып аштан өлер жағдайы жоқ. Денсаулығы көтерсе жеңіл-желпі жұмыс істермін деп шешкен. Көз шарасы меймілдеп жасқа толды. Сағыныштан солып, семіп қалмаймын ба, ата-ой?! Шал қара тастай болып қатып қалған, келініне қарсы пәтуа айтпады. Әсемнің осы сөзді айтарын алдын-ала білгендей, көзі жыпылықтап, ептеп қызара бастады. Тамағына ып-ыстық өксік келіп кептеліп тұрып қалды. Ата мен келіннің мәмлеге келе алмай қиналып отырғанын сезіп, Алдияр ақылман ағайынның сөзін айтып, екі жақтың да көңілінен шықты. Шал мен кемпір немерелерін бетін желге қақтырмай, күнге күйдірмей бағады әрине. Елжас мектепте. Ауыл мектебінің жағдайы белгілі. Сондықтан балаға обал жасамауды ойлау шарт. Ал кішкентай Бибіні туған анасының құшағынан жұлып алу кету қатыгездік болады. Менімше, атасына еріп, ақылға Олжастың барғаны дұрыс шығар. Ақылдаса келе ата мен келін мәмлеге тоқтады. Ортаншы ұл атасына серік болып ауылға аттанатын болды. Ертесіне Қуат қария құлқын сәріде тұрып, намазын оқыды, оны-мұнысын қоржынына салып, жолға жиналды. Олжастың ауылға кететінін естіген Елжас пен Бибі ешкім оятпаса да ерте тұрып алыпты. Кіп-кішкентай болып іштері қу.
Екеуінің де бауырларын қимайтынын Қуат қария бірден байқады. Екеуі де көңілсіз. Ол басын изеп, үнсіз тұр. Үй бетін көрмей қаңғырып кетпе. Тентек болма. Қоштасарға келгенде шалдың көңілі босап, алқымына жас тығылды, қалып бара жатқан екі немересін кезек-кезек құшақтап, аймалап сүйіп, мауқын басты. Хадишаны да туған қызындай құшағына қысып, маңдайынан сүйді. Айналайын сенен! Сендей қыз қазағымның бағына туған ғой, – деп еміренді. Хадишаның екі көзі жапақтап, шалдың мойнынан қапсыра құшақтап алды, бір әлемет күш жүрегін қыспаққа алды. Хадиша өзін өзі ұстай алмады, ата-ананың мейірім-шапағатына шөлдеген жетім жүрек егіліп қоя берді. Аз күндік сыйластығы қимас достыққа айналған екі кәрінің айқасқан құшағы көпке дейін жазылмады. Ал, Алдеке, қазақтың балалары өзіңізге аманат, – деді Қуат қария есіктен шығып бара жатып. Сыртқа ілесе шыққан Әсем, Елжас, Бибі үшеуі жетектесіп ұзап бара жатқан шал мен немересінің соңынан ұзақ қарап тұрды. Әншейінде жарқылдап күліп, әзіл айтып қарсы алатын Мұса Байларовтың қабағы қатқыл екен, жайсыз жағдайларда екі бет қызарып кететін. Ректордың жүзін көріп, Жақияның көңіліне қара шапты.
Аяқ астынан ненің бүлінгенін біле алмай, ашулы бастығына ұрлана қарап, не істерін білмей дағдарып тұр. Келгенін білдіріп, жөткерінген, Мұса бірақ селт етпеді, қырын қарап, ойланып отыр. Ректор таскерең болып қалғандай, босағада тұрған деканға көз қырын да салмады. Оқиғаның бұдан ары қарай қалай өрбитінін бағамдап үлгерген әккі Жақия лаулап келе жатқан өрттің алдын алуға тырысты. Оны арқасынан қағып, алдай салудың орнына, шапқа түртіп, әбден ашындырып алдық. Әңгіменің кім туралы екенін Жақия сұрамай-ақ білді. Мұса Байларовтың мазасызданып отырғанына қарағанда, Аяғанның ісіне бір дәу киліккен тәрізді. Ол кім болды екен? Оның арқа сүйер ешкімінің жоқ екенін білетін Жақияның көңіліне күдік кірді. Мәскеуге жазған көп арызының бірі аузымен құс тістеген біреудің қолына тиіп, сол неменің пейілі түсті ме екен?! Біреулер арқылы ең үлкен басшыларға жол табуы да мүмкін. Аяғанға әлгілердің пейілі түсіп, жанашыр қолын созса бұлардың күні қараң. Қараң... Жақияның болар-болмасқа үлп етпейтін жүрегін үрей қапты. Селк етіп, басын шалт көтерді де, Мұса Байларовқа тесілді, оның бетіндегі қызыл аумақталып бара жатқан секілденді. Ұсақ-түйек шаруаға бола мазасызданбайтын Мұсаның бүгінгі қылығы тосын.
Сенері күшті болғандықтан қандай қиын жағдайда да сыр бермей нығыз отыратын бастығының мына түріне қарағанда бір қауіптің тақап қалғаны анық. Жақияның бойын қорқыныш биледі. Алдияр Ақпанұлының жыртысын жыртқандардың барлығына жағдай жасап, бауырымызға тартайық дедім. Түсінбедіңдер. Ректор күйзеле күрсініп, орнынан тұрды да, кең кабинетте ерсілі-қарсылы жүре бастады. Айтатын сөзі көп болғанмен бастығының әуейіне қарап, үндемей тұрған Жақия да күрсінді. Мұсаның мінезін біледі, мұндай сәтте ауыз ашудың қажеті жоқ, бас шұлғып, үнсіз тыңдай бер. Бастық сөйлеп-сөйлеп ашуын сарқады, ақылы бар адам болса сонысы үшін артынан өзі ұялады. Ашу – өрт болса, қарсыласу – май. Мұны Жақия жақсы біледі. Жақия ежелгі әдетімен жанарын жығып, басын тұқшитып, бұға түсті. Орталық комитеттің бөлім меңгерушісімен жағаласатын күшті саған кім беріпті? Мойныңды бұрап жұлып алады. Олардың әлсіз тұсын, жанды жерін мен жақсы білемін. Алғаш көріп тұрғандай Мұса оған таңырқап ұзақ қарады. Миығына жұқалтаң ғана күлкі жұқты. Мізбақпай нығыз тұрғанына қарағанда Жақияның арқа сүйер біреуі бар сыңайлы. Жаңағы сөзді өзінің кәрінен құтылу үшін жандалбасалап айта салғанын Мұса дәл осы сәт біле қойған жоқ.
Оның сөзін “ біз де жерде жатқан жоқпыз, жатып жан бермеймін ” дегені деп түсінді. Біріншіден ең сенімді адамдарының бірі. Сәруаров дегенді естіп пе едің? Жақия бас шайқады. Ректордың жаңағы сөзі қақ маңдайдан шоқпармен ұрғандай әсер етті. Мұсаның айтқан адамы өзі білетін Сәруаров екенін ұға тұра абыройын төгіп алмас үшін іштей тіксінгенмен хат сыртынан жұдырық түйіп, дөңайбат танытты. Біз ешкімге қиянат жасаған жоқпыз. Қуатов секілді үкіметке қарсы адамдар педагогтық қызметпен айналыса алмайды. Мұса құптағандай бас шұлғып отыр. Жақияның мына мінезі оған жақты. Бұрын қысылтаяңда жеме-жемге келгенде бас амандығын ойлап, тайқып шығып, ұстатпай кететін тайғанақ адам деп бағалайтын. Бүгінгісі тосын батылдық. Ректор оның осы батылдығының себебін біле алмай таң. Аяғанның ісінің тым созылып кеткенінен күдіктеніп, көңіліне қара шауып, мазасызданып жүрген. Ол бала бұлардың көп сырын біледі. Соңына түсіп, әр басқан адымын аңдып жүрген дұшпандарымен бірігіп кетсе істің немен аяқталары бір аллаға аян. Қуатовты о баста шапқа түртіп шамдандырмай, арқадан қағып, алдай салу керек еді. Ұстасқан соң былқылдамай одан біржола құтылғандары жөн болар еді ғой. Әңгіме үлкен үйге де жеткен сияқты.
Орталық комитеттің бөлім меңгерушісі телефон соғып, Аяған Қуатов пен Алдияр Ақпанұлының қал-жағдайы туралы әңгіме бастағанда абайсызда аранға құлаған арландай күйге ұшыраған. Бірақ Сәруаров қазымырланып қазбаламай алыстан орағытып, Алдияр Ақпанұлының еңбектерін тілге тиек етіп, ауырып қалғанына қиналып, қынжылыс білдірді. Екеуінің арасында бір дәнекердің барын Мұса ұқты, бірақ дәл сол сәтте анық-қанығына жете алмады. Біреу ішіп отырып артық сөйлеп қояды. Екінші біреу қызбалықпен айтады. Солай емес пе, Мұсеке? Мұса іштей қарсы бола тұра қолдан шығып келді. Аяғанның Мемлекеттік қауіпсіздік комитетінің тергеу бөлімінде жатқанын теріс деді. Өзінің бұл іске мүлдем қатысы жоқ екенін айтып үлгерді. Сау болыңыз. Сәруаровтың даусында жолыма тұрғанды таптап кетемін дегендей нық сенім бар еді. Трубканы орнына қойғаннан кейін мең-зең болып, түсініксіз күйге түскен. Халықтың аузына ілініп, республика басшысының ең сенімді адамы деп танылған жас перінің күтпеген жерден телефон соғып, Алдияр мен Аяғанның тағдырына байланысты әңгіме қозғауы, ойын ашық айтпай алыстан орағытып, жұмбақтай сөйлеуі сенгенінен сүйенгені мықты Мұса Байларовты әжептәуір абыржытқан еді. Сенімді адамдарымен ақылдасқаннан кейін көңілі орнына түскен.
Жұмыс жүріп жатыр, – деді Жақия ректордың бетіндегі аумағы кішірейе бастаған қызылға сәп сала қарап тұрып. Біреуді біреу аяйын деп жүрген жоқ. Мына шу басылғанша сақ болайық. Қазақстанға үлкен комиссия келеді деген сөз бар. Алдияр қарап жатыр дейсің бе?! Қарауылға ілігіп кетіп жүрмейік. Аяған Қуатов түрмеде жатса да қауіпті. Ал Алдияр Ақпанұлы орнынан тұра алмай жатып та берілмейді. Жау берілмесе... – Ұқтым ойыңызды, Мұсеке, – деді Жақия оның сөзін бөліп. Мұса жымиып күліп, оның жүзіне көз тоқтатып қарады. Мұның аузынан не шықса да қалт еткізбей орындайтын сыңайлы. Анау жылы осында істеген. Кандидаттық диссертациясын қорғай алмай кеткен. Ол жігітті осы Ақпанұлының тобы құлатқан. Ол аямайды да, аянбайды да... Мұса Байларов аяғын санап басып терезенің алдына барып, сыртқа қарап тұрды. Ректордың мінезін білетін Жақия әңгімесін әрі өрбітпей тілін тістей қойды. Арқасын беріп тұрған Мұсаға ызалы көзбен қараған Жақия тістеніп, қабақ шытты. Күні кеше ағалап алдын кесіп өтпейтін Мұса бүгін міне, мұны менсінбейді. Сызданып әрең сөйлеседі, амалы жоқ, тағдыры соның қолында.
Жасы үлкен бола тұра күні үшін жалбақтауға, жағымпаздануға, жек көрсе де марапат сөз айтып, мақтауға міндетті. Қылдан тайса Мұсаның кәріне ілігеді. Оның сыры мәлім, кектескен адамын аямайтынын баяғыдан біледі. Басқаны былай қойғанда, азуын айға білеген арыстандай Алдияр Ақпанұлын шалқасынан түсірді. Тіпті жағаласуға шамасын келтірмеді. Алдиярдай атақты ғалымның жанында Жақия кім, тәйірі?! Мұса Байларовтың бір сілкігенінен қалмай қалпақтай ұшады. Оның қолында үкімет берген күш бар. Тамыр-таныс, жолдас-жорасында есеп жоқ. Мұның қолына Мұсанікіндей мүмкіндік берсе мықтымын деген кез келген марқасқаны сындыру, қайтып тұрмастай етіп құлату сөз болып па, тәйірі. Алдымда құрдай жорғалар еді. Баяғыда “ аға ” деуші еді. Тәубасын тез ұмытып кетті иттің күшігі ”. Жақия ақырын ғана күрсінді. Осы кезде арқасын беріп тұрған Мұса шұғыл бұрылып, оның бетіне жалт қарады. Ойын ректор оқып қойғандай Жақияның екі беті қалақай шаққандай дуылдай жөнелді. Ректорына тура қарауға жүзі шыдамай екі көзін алып қашып, берекесі кетті. Мұса бір сырдың ұшығын ұстады ма, көз алмай ұзақ қарағанмен үндемеді. Тәртіп күшейді. Бір уақыттың төліміз. Тезірек өзгеруіміз керек. Тікелей шабуылға көш.
Жеңсең олжалысың, жеңілсең өз сорыңнан көр. Солай, Жәке. Мемлекеттің жаңа басшысының жүргізіп отырған саясаты осындай. Басын көтермей, мойнын ішіне алып, қимылсыз отырған Жақияның екі жауырынының арасы шымырлады. Оны сынағысы келгендей Мұса біраз уақыт қимыл-қыбырсыз тұрды. Жақия ақырын ғана күрсінді. Алдияр әлі күшті. Ол жеңілгенін мойындаса қарсыласқанын қояр еді. Ол әлі сынбапты. Ондайлар кеудесінен жаны шыққанша қарсыласқанын қоймайды. Ол қауіпті, Жәке. Оның соңында Сәруаров тұр. Сәруаров! Жадыңа жаттап ал. Ондайлар бір сағаттық өмірі қалса да қарап жатпайды. Сілтеген жұдырығы қапыда қатты тиіп жүрмесін, – деп жымиды Мұса столына қарай беттеп бара жатып.– Төңірегіне біраз әскер жинап алған көрінеді ғой ол. Қуатовтың жыртысын жыртып жүрген қаңғыбастар сол үйге жиналады екен. Ішінде ес болар біреуі жоқ. Бәрі жалаңаяқ, мелкий сошкалар, Мұсеке. Оның сөзін бөлмей тыңдағанмен Мұсаның ойы басқада еді. Жақия айтқан әңгімені ол Алдиярдың соңына салып қойған адамынан әлдеқашан естіген. Ол үйге келіп-кетіп жүретіндер туралы толық мағлұмат алған, Асылхан есімді жігіттің кісі қолынан қаза тапқанын да білетін. Деканның соның барлығын жаңалық ретінде айтып отырғанына қыжырданы қайнады.
Мелкий сошканың нағыз өзі сен шығарсың ” деп ойлады. Барлығы оқуға түсе алмай қалып, қаңғырып жүрген бозөкпелер. Бірақ олардың артында Алдияр сияқты дем берушісі, ақылшысы бар ғой. Ол орнынан тұра алмай тұралап жатып та екеумізді сүріндіре алады. Оның қаламы жүйрік, Жәке. Заман өзгеріп кетті. Аман қаламын десеңіз Алдиярдан құтылу керек алдымен. Солай, Жә-ке-е... “ Дұрыс айтасыз ” дегендей Жақия жымсия жымиып, жарамсақтана бас шұлғыды. Оның дәл осы қылығы Мұсаға мүлде ұнамайды. Мұның пайымдауынша, бұл қара басының пайдасын ойлап, көз алдау үшін ғана бас шұлғитын адамның әдеті. Ондай бақай есепке жығылып үйренген пенде өліп бара жатса да тәуекелге бармайды, бас шұлғып отырып алдыға өзіңді салып қояды. Сырт көзге алаңғасарлау, аңқаулау болып көрінуге тырысатын Жақияның ішінде ит өліп жататынын Мұса алғашқы әлетте білген жоқ-ты. Бұл ректор болып бекіген соң да “ ағалығын ” ұмыта алмай, кішіреймеуге амалы қалмай біраз бұлталақтаған. Сыпайылап айтқанын шала тыңдап, жас бастығын өтірік күлкісімен алдап, реті келгенде жарамсақтанып, жанашырсып қолтығына кірді. Жылмиып күліп жүріп биліктің тізгініне жармасты.
Жас та болса әккіленіп, әдіс алып қалған “ ректор бала ” ағасының пиғылын таныды. Өмір бойы орындаушы болып жүрген адамдардың психологиясын жақсы білетін Мұса араға уақыт салып барып қарауындағылармен басқаша сөйлесе бастаған. Әдепкіде өзімсініп еркін кіретін Жақия секілді біраз адам көп ұзамай тауы шағылып, тауаны қайтып қалған. Өздері білетін бала Мұсаның сүйенішінің аса мықты екенін білгеннен кейін олар бұрынғы ректорға қалай қызмет жасаса жас басшыға дәл солай жалпаңдауға кіріскен. Солардың ең алдында иіліп-бүгіліп Жақия жүрді. Күні кеше бір факультеттің аспанын жалғыз өзі көтеріп жүргендей шіренетін Жақия бүгін, міне, пешка. Бұл ферз. Жақия сияқты толық жатқан пешкаларды көзге ілмейді. Жынына тисе қағады да тастайды. Бұйыр, тапсыр! Кеудесінен шыбын жаны шығып кеткенше тыпырлайды. Тапсырманы орындайды. Орындай алмаса өзіне сын ”. Мұса әнтек езу тартып, деканның бетіне қарады. Моп-момақан болып отырған Жақияның ішінде ит өліп жатқанын сезеді. Мұндайлар ештеңеден қайтпайды. Өмір сүру мына заманда оңай емес. Жақсы өмір сүру, дүние-мұхиттың бал шәрбатын қалауыңша қанып ішіп, уайым-қайғысыз өмір сүру тіпті қиын.
Өзінің қабілетіне, мүмкіндігіне сенбейтін пенде көп қатарлы тіршілік ету үшін орындаушылық кәсіпке бейімделеді, бастықтардың айтқанын қалт еткізбей орындайтын құлдық психологияға басын байлап береді. Осы арқылы олар өле-өлгенше шекелеріне тағдырдың таяғын тигізбей, шалқып жүріп өмір сүреді. Қоғам өзгеріп, басшы ауысар. Орындаушы – қарақұлдарға бәрібір, олар өзгермейді... – Бұл іске Сәруаров кірісіп кетсе жағдайымыз қиын. Сондықтан оған мұндай мүмкіндік бермеу керек. Алдиярдың ұлын ЛТП-ға жіберу қате болған, Жәке. Деканға тесіле қарап, бір сәт үнсіз тынды. Бастығының өзіне қандай пиғылмен тесілгенін білгісі келіп, ол да имене тұра Мұсаға тік қарады. Екеуінің көзі тоқайласты, сол сол-ақ екен ректордың жанарынрдағы зәр жасып, ызғар қайтты. Мұсаның жүзі жылып, екі көзіне болар болмас қана мейірім ұялаған сияқты. Шабуыл! Ол әлгі сөздің авторын есіне түсіре алмады. Сол кісінің принципін ұстау керек. Істі тезірек бітірмесек өзімізге қауіп. Әрқайсысынан қолхат алдым. Екеуі көнбей жұртты дүрліктіріп еді, ішіп жүргенде ұсталды. Студсоветте екеуінің мәселесі қаралған. Мынау протокол... Мынау қағаз... – Жақсы, түсіндім, – деді ректор оның сөзін бөліп. Оларға сол керек.
Жақия жымсия езу тартты, Мұсаның езуіне де күлкі ұялады. Бұл бір-бірімізді жақсы түсіндік деген белгісі еді. Саған он күн мұрсат беремін. Әдепкіде Алдияр Ақпанұлының көп танысының бірі шығар деп ойлаған. Үйдің адресін сұрағанда көңіліне күдік шауып, не дерін білмей тосылған. Әлгі адамның Орталық партия комитетінің қызметкері екенін білген соң ғана жөнін айтты. ЦК-да істейтін көрінеді, – деді шалдың бөлмесіне ентігіп жеткен келіншек абыржып. Ой құшағында отырған Алдекең жұмулы көзін кең ашып алып, Әсемнің жүзіне таңырқай қарады. Қорыққаны ма, жоқ әлде қуанғаны ма, келіншек екі иығынан дем алып, ентігіп тұр. Қонаев – пайғамбар ғой, ата. Өмір жасы ұзақ болсын! Ол жігітті жұрт жақсы атайды. Комсомолдан өскендер шалағайлау болушы еді. Мынау да солардай болып жүрмесе... – Құдайдан айналайын! Сонан соң Қонаевтай айналайын! Солардың жолында жаным құрбан, ата. Аяғанымды жаладан арашалап, жаманат жұқтырмай құтқарып берсе екен, – деп Әсем егіліп жылап, көз жасын сығып-сығып алды. Сонан соң үлкен қонақтың әне-міне дегенше келіп қаларын ойлады ма, асып-сасып ас үйге жүгірді.
Сасқалақтағанда адам ісін неден бастарын білмей далбасалайды ғой, Әсем де дәл сондай күйге түсті. Газ жақты. Оны қайта өшірді. Қазанға су құйып, қайта төкті. Біраздан кейін ес жиып, өзіне-өзі келген соң сыйлы қонағына арнап қазанға ет салды, жүгіріп жүріп дастархан дайындап, шай демдеді. Сәруаров та көп күттірген жоқ. Орта бойлы, қаршыға бітімді жас жігіт босағадан аттай бере: – Ассалаумағалейкөм! Сасқалақтаған Әсем не дерін білмей қонағына қолын ұсынды. Кісіге күле қарайтын жылы жүзді жігіт екен. Келіншектің қолын ықыластана қысып, жымиып күлді. Үлкен үйден келген қонағына су-су қолын бергеніне қысылған Әсемнің екі беті дуылдап, екі құлағына дейін қызарды. Киімін шешіп ілді. Бір кездерде қараса көз тоятын көркем кісі болатын. Уақыт өз дегенін істепті, әбден арып, қу сүйегі ғана қалыпты, өлеусіреген көзінде жылт жоқ. Жанарында сес бар екен. Ауру меңдеп, қу тірліктің зіл салмағынан әбден қажыған адамға мүлед ұқсамайды. Қуандық жақындап келгенде барып байқады, әділдігі кем өмірден қанша қиянат көрсе де Алдияр Ақпанұлы сынбапты, ол қонағына орнына тұра алмай жатса да беріспейтін кісінің сыңайын танытты.
Осыны сезген Қуандық ерқашты әңгімеге алданбай әңгімесін басқа арнаға бұрды; жалпақтап, өтірік-шыны аралас көңіл жұбатар сөз айта бастаса қыңыр шалдың кәріне ұшырары күмәнсіз еді. Тарих факультетінде оқымағанмен есіміңізге де, еңбектеріңізге де ертеден қанықпын. Халқымыздың өткен өміріне Сіздің арқаңызда ақиқаттың көзімен қарауға үйрендік. Сол үшін сізге әр сәт сайын алғыс айтып, жақсылық тілеп отырамыз, ақсақал. Қонағын дұрыстап танып алғысы келді ме, жоқ әлде, ниет-пиғылын білуге ынталы ма, Алдекең кірпік қақпай тесіле қарап отыр. Жігіттің мадақ сөзіне еш рай бермеді. Қабағының қыртысы жазылмағандықтан ба, Қуандыққа оның түсі суық болып көрінді. Көңілі жарым, наласы батпан кісінің жағдайы белгілі. Мансабы бар адам көрсе қабағы тырысып, қырсығып қалатын талай қисық мінезді адамның кедергісіне сүрінбеген Қуандық бұл жолы да тосылып тоқтаған жоқ. Шамына тиер сөз айтып, шалды шамдандырып алмауға тырысты. Басына іс түссе де, сәтсіздікек ұшыраса да үкіметтен көретін, сөйтіп әпсәтте оппозиционер болып шыға келетін, жағдайы түзелсе басқаша сайрайтын сауысқан пиғылды адамдардың тобына қарай итере салуға өзі құдайдай көріп, құлай сыйлайтын ғалымды қимады. Профессордың екі көзі кісінің өңменінен өтердей суық екен.
Жайсыз әсердің шылауынан шыға алмай тұрып, әнтек жымиып, сөзін сабақтады. Осы тақылеттес пікірді қоғамдық ғылымдар академиясында оқып жүргенде әйгілі академиктің аузынан естідім. Ал ұлы Шындықтар електен өтпей қалады ” дейтін ол кісі. Сөздеріңіз мазмұндас. Алдияр Ақпанұлына жігіттің айтқаны жақты, білем, ептеп езу тартты, қабағының қыртысы жазылып, жүзіндегі сұс ізім-қайым жоғалды. Үлкен қызметте жүргендер кісімсіп, кіділеніп кісіні шаршатып жіберуші еді. Барған жерінде тас мүсіндей болып ыздиып отыратын, әлдекім ақиқатты айтып, еркін сөйлей бастаса шыр-пыр болып, шоқ басып алғандай секірер еді. Мынаның сорты басқа ” деп ойлады профессор. Орыстар барының бағасын білетін, өзін-өзі сыйлай алатын іргелі ел ғой. Өмір бойы Кеңес үкіметіне қарсы болып өткен Иван Буниннің толық шығармалар жинағын шығарып алды. Басқаларына да ұмытқан жоқ. Басқаның қолына қарап, бөтеннің аузын баққан ел жасқаншақ, жасық келеді, шырағым. Барының бағасын біле тұра нарқын көтере алмайды. Өйткені ол – құл. Құдықтың қамытын киген марқасқа айтқаны келіп, атқаны жетіп тұрған бөтенге жаутаңдайды. Бұл елдің басында еркі болса Мағжандар елу жылдан бері қапаста қамалып жатар ма еді?!
Құдай-ау сол Мағжанда Кеңес үкіметіне қарсы жазылған бір өлең жоқ. Е-е, несін айта берейін-ай... Өзін-өзі қорғай алмай қор болған жарымжан пенденің сөзі кімге дәрі, тәйірі?! Уақыттан әділ, уақыттан күшті ешкім жоқ, ақсақал. Оны асықтыруға болмайды. Мағжан, Ахмет, Жүсіпбек ағаларымыз туралы да аз айтылып жатқан жоқ. Бәрін бүлдіретін өзіміз. Іс дұрыс шешімін табар кезде бұрқыратып арыз жазамыз. Сөйтіп біткелі тұрған мәселе оп-оңай бүлінеді, – деп Қуандық қынжыла қабақ шытты. Көзіндегі өшпейтұғын күлкі лып сөніп, өкпелеген баладай аузын бұртитты. Алғашқы кезде мен де сенгенім жоқ. Халықтың арқасында атақ алып, абыройға бөленген адамдардың қара басының қамы, қадыры үшін бір ұлтты қиналай орға итеріп кете беретінін білгенде шалқамнан түсе жаздағанмын. Он екі жасымда әкемнен айрылғанда осынау дүниеде еш мән қалмағандай, жарық жалғаннан біржола түңілгенім есімде. Екінші рет өзім құдайдай көріп, құлай беріліп жүрген ағамның Мәскеуге жазғанарызын оқығанда сондай күйге түскенмін. Жеке адаммен кектесуге, кетісуге болатын шығар. Ал бүкіл бір ұлтқа қиянат жасауға, топырақ шашуға бола ма, ақсақал?
Бұл шектен шыққан қаныпезердің қылығы ғой, ақсақал-ау... Орталық комитеттің бөлімін басқарған адамдардың талайын біледі. Мынау солардың біреуіне ұқсамайды. Өзі білетін мансапты балдақ қылған тасмаңдайлар шені төмен кісінің алдында кісілік көрсетіп, ыңыранып әрең сөйлейтін немесе ащы сөзді ыржаң күлкі, дәмсіз-татусыз әзіл-қалжыңмен жуасытып, иә болмаса бұтына жіберіп қойған баладай көзі бақырайып тілі байланып отыратын. Мынау еркін, батыл. Халқына жаны ашитындығы көрініп тұр. Билік осындай жігіттердің қолына тимейінше мына жұрттың соры арылмайтындығын Алдекең баяғыда-ау бағамдаған. Үлкен орындарда отырған тасмаңдай жаппарқұлдардың алдына талай рет барып, оп-оңай шешілетін мәселесі қиындап, ақыры су аяғы құрдымға кетіп, меселі қайтып, сан мәрте тауы шағылған. Әлгі шіркіндер сол орында халыққа қызмет ету үшін емес, абайсызда пәле-жалаға ұрынып қалмай, қара басының қамын күйттеу үшін отырғандай сезінетін. Кеңес үкіметінің тәртібіне деген наразылығы сол тасмаңдай жаппарқұлдарға деген қарсылықтан, жеккөрушіліктен басталды. Тағдыры талқыға түсіп, мұның бағын қызғанған бір топ сары ізіне шөп тастап, себепсіз сергелдеңге салғанда жоғарыда отырған жаппарқұлдар мәселенің байыбына бармай-ақ айқайға аттан қосты. Болашақтан ұят болмасын, ұрпағымыздың қарғысына ұшырамайық ” демеді.
Өздеріне шаң жұқпас үшін Кенесары туралы ақиқатты айтқан мұның соңына ит қосып қуды. Жаппарқұлдарды бір халықтың тарихы да, тағдыры да ойландырмайтынын сонда көріп, қарадай түңілген. Олар үшін партиядан қасиетті ұғым жоқ еді. Ол бейшаралар партияның атса оғы, шапса қылышы болып тірлік кешті. Соларды аяйды осы күні. Алдияр Ақпанұлы қарсы алдында отырған жігітке көз тоқтатып ұзағырақ қарады. Қуандық қарт профессордың ниетін танығандай әнтек езу тартты. Қылышынан қан тамған қиын заманда басқа үшін басын бәске тігіп, тәуекел жасаған азаматтардың талайын білетін. Олар сол үшін нақақ күйді. Біразы қайтып келді, кейбіреуініһң басын жала жалмады. Әй, қайдам, Кенекем үшін бұл жігіт те тәуекелге бара қоймас. Өз басының қадырын білетін ақылды адам бөтен үшін отқа түсуші ме еді, тәйірі ”. Профессор қабақ шытып, ақырын ғана күрсінді. Шалдың ойын оқып отырғандай Қуандық әңгімені Кенесары тақырыбына бұрды. Құдайдай табынатын ардақты адамының аты аталғанда профессор көзін кең ашып алды. Сол бір еңбегіңіз үішн ғана халқыңыз сізід төбесіне көтеріп, ардақтап жүруге тиіс. Рахмет Сізге!.. Көңілі босап, иегі кемсеңдеді. Үлкен қызметтегі адамның аузынан мұндай мадақ сөз естімепті өмірі.
Шындық лауазымды адамның аузымен айтылса мүлде басқаша әсер етеді екен. Шал пенделік осалдығын тез түсінді. Қандай қиын жағдайда да еркін билей білетін Алдияр бойын жинап алды. Маған мадақ емес, көмегің керек. Айтатын арызым бар. Құлақ салып тыңда. Алдияр Ақпанұлының әріден қозғап айтқан әңгімесін мұқият тыңдаған Қуандық біраз сырға қанықты. Профессордың Мұса Байларов туралы айтқанына сенер-сенбесін білмей біраз тосылды. Онымен аралас-құраластығы болмағанмен сырттай білетін, жүріс-тұрысына, сөзіне қарап, өте орнықты, есті жігіт деп ойлайтын. Басқалардан Мұса туралы теріс пікір естіген емес, жақсы білетіндер “ өте мәдениетті, ақылды жігіт ” деп мақтайтын. Ұмытпаса, үлкен кісі де ол туралы жылы лебіз білдірген. Жұрт мақтаған азаматтың бір халықтың абыройына айналған адамға жасаған қиянатына сене алмай екі ұдай күйге түсті. Екі адамның арасындағы пенделік қақтығыстардан басталған кикілжіңнің бітімге келмес жаулыққа айналарын Қуандық жақсы біле тұра Мұсаның басқа емес, туған халқы үшін отқа түскен Алдияр Ақпанұлындай ұлы азаматқа істеген қиянатын мүлде қабылдай алмады. Мұның бақталастықтың ғана нәтжесі еместігін іші сезеді. Бұл айқастың негізінде басқа бір жұмбақ сырдың бар екенін Қуандық көңілмен болжады.
Алдияр Ақпанұлы ректордан емес, соның сөзін сөйлеп тұрған заманнан жеңілген. Ұстазына ара түсіп, шыбын жаны шырылдаған Аяған Қуаов та күштінің сойылын соғатын қатыгез уақыттың құрбаны. Уақыттың жағасына жармасқан пенде әлін білмей айға шауып, әлекке түскен арыстанның кебін киеді. Солай екен деп әрекетсіз қарап жатуға және болмайды. Қуандық Сәруаровтың ойы онға, санасы санға бөлінді. Тізгін Мәскеудің қолында екенін біле тұра барлық мәселені Орталық партия комитетінің бөлім меңгерушісі шешіп тастайтындай ұсақ-түйекке дейін теріп, тәптіштеп айтып отырған шалды іштей аяды. Аппақ шашы селдіреп-ақ қалыпты. Екі жағы суалып, көздері шүңірейіп, ішіне кіріп кеткен. Көгеріп білеуленген мойын тамыры бүлк-бүлк соғады. Терісі де әбден жұқарған. Ауру әлсіреткен тәрізді, шал ұзақ сөйлей алмай, әлсін-әлсін шаршап қала береді. Ол кісі қолын қойып, Мемлекеттік қауіпсіздік комитетінің төрағасына жіберді. Димекең араласса іс оңға басты де... – Білмеймін, ақсақал, білмеймін. Қауіпсіздік комитеті Мәскеуге бағынады. Саяси бюроның мүшесі деп мақтануға жақсы. Мемлекеттің басшысы Андропов қой қазір. Аяғаннан күдерімізді үземіз бе енді?! Ол мекемеде де ақылы бар жігіттер қызмет істейді. Бір жөні болар. Тергеушісін ауыстырсыншы ең болмаса.
Қазіргі тергеуші Мақсұт Сарыбаев деген ежелден жау оған. Қол ұшын бер, шыр-р-а-ғым, – деді профессор жалынышты үнмен. Жігітке жаудырай қарады. Оның болашағы зор. Ол халыққа, мемлекетке керек адам. Аяғанның орнына мені қамасын. Көп сөйлемеңіз. Аяғанға қолымнан келгенше көмектесемін. Ал сіз Министрлер Кеңесінің ауруханасына жатып емделіңіз. Ертең өздері келіп, алып кетеді, – деп жігіт орнынан тұрды. Мына өзіңіз білетін ақиқатты айтуға келгемін жоқ. Сәлем берейін деп келдім. Қолымнан келсе көмегімді аямаймын. Келмесе... маған реніш болмасын. Дәлізге шыққан Қуандық жолын тосып тұрған келіншекке қарап: – Алдияр Ақпанұлын шаршатып алдым-ау деймін. Бір-екі кесе шай берсеңіз дұрыс болар еді, – деп жымиып күлді. Нан ауыз тиейін. Тағы да баратын жерім бар еді. Қуандық дастархан жайылған бөлмеге кіріп нан ауыз тиді де қайта шықты. Түк кінәсі жоқ тегі... Ақиқат іздеймін деп арандап қалды ғой. Алдияр атамнан басқа сүйеніші жоқ оның. Қонаев көкемнің тілеуін тілеп жүрген жанбыз, – деп кемсеңдеді келіншек. Жақсылықта жолығайық. Аман-есен болыңыздар, – деді Қуандық келіншектің сұп-суық қолын қысып тұрып.
Ол келер күндердің қандай сыбаға сыйлаған білмей көңілдері күдікке күпті болып жүрген екеудің үмітін тұтатып кетті. Декан осы уақытқа дейін сыр алдырмай, қамқорлық көрсетіп, жанашырлық жасап жүргенмен күндердің күнінде бұл көтере алмастай ауыр жүкті иығына арта саларын іші сезеді. Алмақтың салмағы бар. Керек болмай қалған күні лақтырып тастамасына кім кепіл? Сонда қайтпек керек? Қарап жатып өлмек жоқ. Жақияның көңілін аулай жүріп өз бетінше харекет жасамаса ойда жоқта омақаса құлауы әбден мүмкін. Өмір – күрес. Айласын асырмаған адам күші асып тұрса да алысып, астыға түседі. Жақияға келе жатып Алмас сан қилы ойға берілді. Бір ойдың ұшығын ұстай алмай адасып тынды ақыры. Декан оны әдеттегідей жайраңдай күліп, орнынан тұрып қарсы алды. Қолтықтап төрге шығарды. Өзіңді шақырып, жеке сөйлесер. Ректордың тізіміне ілігу деген үлкен бақыт, бауырым. Жұлдызың жанайын деп тұр. Екі бетіне қан теуіп, жүзі әпсәтте алабұртып шыға келді. Келінге айтып, қуантып қой, – деп Жақия қарқылдап күлді. Алмас оған күдіктене қарап қойды. Сағындықтан басқа ешкім білмеуші еді. Тілінен қағынып, сумаңдап жүрген сол сүмелек шығар.
Қыз шағым жасаса бүкіл институт әлдеқашан ду ете қалмай ма. Одан бері де біраз уақыт өтті. Жағдайы қалай екен? Алмас селк етіп, жалт қарады. Жақияның жүзінде еш өзгеріс жоқ, қарсы алдындағы жігіттің қалт еткен қимылын аңдып отыр. Алдияр Ақпановичтің мұнысы азаматтық. Шәкіртінің басына іс түскенде оның бала-шағасын қолтығының астына алғаны кісілік. Алмас оған көз астымен ұрлана қарап қойды. Аяғанның түрмеге қамалып, бала-шағасының қиын жағдайда қалғанына шын қиналып отырған сияқты. Оның Алдияр мен Аяғанға деген пиғылын білетін жігіт ақырын ғана күрсініп, басын басқа жаққа бұрып әкетті. Шып-шылғи өтірік... ” Жігіттің не ойлап отырғанын шамалап сезді, білем, бір сәт үнсіз қалған Жақия суық жымиып, сөзін сабақтады. Барлығымыз сол кісінің шинелінің астынан шықтық. Алдекеңнің қамқорлығын көрмеген тарихшы жоқ, бауырым. Ол біздің рухани әкеміз. Ол тарих ғылымындағы патриарх! Қайсы бір жақсылығын айтып тауысайын ол кісінің. Мұса да, мен де сол кісінің қолында өстік. Өмірден көргені көп, тіршіліктің аяқ астынан бола салатын небірқұқайына алдырмастай әккіленіп алған айлакер Жақия қарсы алдында аң-таң қалып, қай сөзіне сенерін білмей аңырайып отырған жігіттің ойын оқыды.
Мұсекеңнің жаулары Алдекеңді шәкірттеріне айдап салды. Нәтижесін өзің білесің. Біз де, ол кісі де ұтылды. Ұтқан басқалар. Ғылымды мен ғана жасап жүрмін деу қате түсінік. Сталиннің культіне қарсы шығу арқылы біз барлық культті жоққа шығаруға тиіспіз. Адамзат өркениеті үшін ешкімнің беделіне, абырой-атағына қарамауымыз керек. Дұрыс айттым ба? Деканның сөзінің шын көңілден айтылғанына сенбей отырса да бас изей салды. Жақияның қайда алып бара жатқанын біле алмай, басы қатып отыр. Алдияр Ақпанұлы туралы әңгімені бекер қозғамағанын іші сезеді. Адамның көмейіндегі көмескіні білемін дейтін жігіт осы жолы сүрінді. Сөзінің ыңғайына қарағанда, мұны профессорға айдап салмақ. Біреу естісе артын ашып күлер. Алдияр Ақпанұлына қарсы шықса мұныкі пілге үрден қанден күшіктің тірлігі болып шығады. Жо-жоқ! Бұған профессорға қатысты шаруаны тапсырмайды. Сонда қандай ойы бар? Әңгімені алыстан орағытып бастауына қарағанда бекер шақырмаған. Ниеті жұмбақ. Ол – ұстазымыз. Ал шындық бізге бәрінен де қымбат. Солай емес пе, бауырым. Алмас үнсіз бас шұлғыды. Жақияның айтып отырғаны шындық. Ғылымды бір адамның жасамайтындығы дәлелдеуді қажет етпейтін ақиқат. Ал Алдияр Ақпанұлы өзінен басқалардың еңбегін жоққа шығаруға тырысады екен.
Шәкірттері ол кісінің пейіліне наразы. Естуінше, Алдияр Ақпанұлы бүкіл тарих ғылымын жеке өзінің монополиясына айналдырып алуды көздейтін көрінеді. Осындай себепке байланысты шәкірттері теріс айналған. Ол кісінің төңірегінде қалғандар орташа ғана қабілеті бар бірен-саран адам. Болашағынан үміт күтуге болады дегендердің барлығы әлдеқашан Мұса Байларовтың жағына шығып, қарт профессорға айбат шеге бастаған. Алдекеңнің жанында Аяғаннан басқа іске жарамды кім қалды? Оның жағдайы анау, шырғалаңның немен аяқталары бір құдайға ғана аян. Біраз уақыт Аяғанның шашбауын көтеріп, соның ықпалында жүргеніне осы сәт өкінді. Басқалардың аузынан шыға қоймайтын батыл сөздеріне ұйып, соңына ерді. Аяғанды сыйлау арқылы аты алты алашқа аян профессор Алдияр Ақпанұлына табынатын әдет тапты. Аяғын санап басып, аяңдап келе жатқан ақ басты профессорды көргенде құдай тіріліп келгендей одан көз алмай сілейіп тұрып қалатын. Ол кісі жоғарғы курстарға дәріс оқушы еді. Ақпанұлына әне-міне жетеміз деп жүргенде ол дертке шалдығып, төсек тартып, жатып қалған. Атам қазақта “ таспен ұрғанды аспен ұр ” деген мақал бар. Біз Алдекеңе қамқорлық жасауға тиіспіз. Алмастың іші жылып қалды. Бұрын оған Аяғанның көзімен қаратйын, Жақияны көргенде жақтырмай қабағы тыржиятын.
Ол басқалар ғайбаттайтындай көр көңіл адамға мүлде ұқсамайды. Пасық пиғылды біреу болса өзінің соңына шам алып түскен адамға жақсылық жасауға тырыспас еді. Басына қиын іс түскенде пенде баласына қамқор қолын беру – тірінің парызы. Ниеті һарам, адамгершіліктен жұрдай болған пенде ғана құлап жатқан кісіні басқа теуіп кете берер, ал арын жоғалтпаған жан қас дұшпанын да өлімге қимас. Ол көптен бері төсек тартып жатыр. Аз ғана пенсия алады. Оның үстіне Қуатовтың бала-шағасы сол кісінің қолына қарап отыр екен. Алдекеңе қандай көмек жасай аламыз? Алмас көзін жыпылықтатып, ойланып қалды. Айтатын сөзі дайын тұрғанмен көстеңдеп үлкеннің алдына түсіп, көсемсіп үйренбеген ол сабыр сақтады. Сонан соң тағы ойласармыз. ЛТП-дағы баласын кері қайтару керек. Ол қиын кезде әкесінің жанында болуға тиіс. Солай емес пе? Алдияр Ақпановичтің үйіне барып, жағдайын біліп қайт. Бес-он сом ақша берсең де болады. Қалтасынан жиыра сом шығарып, Алмастың қолына ұстатты да, қолтықтап шығар есікке қарай жүрді. Алдияр Ақпанұлының үйіне баруға қарсы бола тұра ойын ашық айтуға қаймықты. Жақия Хадиша екеуінің арасындағы тарихты білетін секілді болып көрінді. Сол себепті де аузын аша алмады.
Алмас осы сәт өзін байқаусызда торға түсіп қалғандай торғайдай сезінді. Сіркесі су көтермей аудиторияға келген Алмасты курстастары шұрқырап қарсы алды. Біз достарымыз үшін күресеміз. Барлығымыз лекциядан кетіп қалайық. Тобымызбен Оқу министріне барайық. Кеттік! Сол шуласқан күйі барлығы сыртқа лап қойды. Құйрығы орындыққа жабысып қалғандай Алмастың орнынан тұруға шамасы келмеді. Жапан далада жалғыз қалғандай жанын мұң баурап, көкірегіне өксік тығылды. Курстастарымен енді бұрынғыдай сыйласа алмасын, топтан жырылып жалғыз қалғанын түсініп, жаны күйзелді. Осы кезде орта ғасырлар тарихынан дәріс оқитын доцент мамырлай басып, аудиторияға кірді. Доценттің жүзі қуқыл тартып, танауы қусырылды. Бірнәрсе деп міңгірледі. Оның не дегенін Алмас түсінбеді. Деканатқа ескерту керек. Ол шығып кеткесін Алмас отырған жоқ, папкасын құшақтап, жатақханаға тартты. Еңсесін ауыр салмақ жаныштап, көңілі көшкен елдің жұртындай құлазып, өзін-өзі жер-жебіріне жетіп сөгіп келеді. Кісілігің жоқ. Бірге оқитын достарыңа қиянат жасадың. Енді басқалардың бетіне қалай қарайсың? Сатқынсың! Алдымен Асылханды, Аяғанды сатып кеттің. Хадишаға опасыздық жасадың. Енді міне, Ерік пен Қанатты сүріндірдің. Олардың қандай жазығы бар еді?
Жазығы – сенің сөзіңе еріп, Аяғанға ара түскені ме? Жазығы – сен сияқты сөзінен айнып, жалтарып қашпай, уәдеде тұрып, беріспей қасарысқаны ма? Бәлкім, саған сеніп қалғаны үшін жазықты болған шығар. Ал сен достарыңның қолымен от көсеп, жеме-жемге келгенде қара басыңның қамын ойлап, тайқып шықтың. Кім біледі, дәл сол күні Асылхан сені іздеп келмесе анандай жағдайға ұшырамас па еді. Сен кінәлісің. Талайдың обалына қалдың. Сен Жақияның құлысың. Сен құлсың! Жаппарқұл!.. Сенің атың – Жаппарқұл! ” Екі көзінен бырш етіп жас шықты. Жігіт селк етіп, жасты көзбен төңірегіне жалт қарады, тротуарда қарсы жүріп келе жатқан тірі пенде жоқ. Адам біткен Алмастың қарасын көріп, бұрылып кетіп жатқан сияқты. Алмас екі қолын нәжіске былғап алғандай жиіркенішті сезімнен көпке дейін арыла алмай қойды. Жұрт біткен сыртынан табалап, мазақтап күліп тұрғандай болып көрінді. Бұрылып соңына қарауға батылы бармай басы салбыраған күйі ілби басып аяңдай берді. Жатақханаға барғысы келмеді, курстастарының ортасына түссе ащы шындықтың айтылатындығын іші сезеді. Сонда қайда бармақ? Жаны жабырқап, жалғыз қалғанда жұбаныш болар кімі бар?
Адам кейде бір ауыз жылы сөзге де зар болады екен. Осындайда Алмас жылы-жылы сөз айтып жұбатар адамның мейірімді алақанын, ернеуінен асып-төгіліп жататын ықыласын аңсайды. Жанашыр жанның бірауыз жылы сөзі жабырқаған көңілге әжептәуір сеп, жұбаныш емес пе. Өкініштісі сол – ондай мейірімімен аялар адамы жоқ. Қазір де міне, қайда барарын білмей басы мәңгіріп, тентіреп келеді. Бұрын жаны жабырқағанда Аяғанды іздейтін, оның кісінің көңілін көтеретін бір сиқыры болушы еді. Ол жоқ қазір. Бар болған күнде де оны төңіректей алмас еді. Жанынан үмітті кісі Аяғанға жоламас. Онымен байланысы бар пенденің басына бұлт оп-оңай үйіліре салары түсінікті. Жала жұқпай аман-есен құтылғанына Алмас осы жолы іштей тәуба қылды. Құдай тағы да сақтады. Асылхан досы сияқты Аяғанның жыртысын жыртып, уақытпен жағаласып шаршағанда соның кебін киер ме еді, кім білсін. Сондай бір суық ой келсе-ақ болды қырық градустық аязда желең қалғандай бүкіл денесі қалшылдап қоя береді. Қазір де сондай күдік оқыс соғып, жүрегін үрей деген зәлім оңдырмай шағып алды. Ол көкірегі қарс айырылып кетердей терең күрсініп, ілгері жүрді. Хадишаның қадырын білмеді. Ол бейшараның көңілінде кіршік жоқ еді.
Алмасқа берілгендігі сонша, ол үшін отқа түсіп кетуден де тайынбайтын. Анда-санда бір жолыққанда жүзі гүл-гүл жайнап, көзіне нұр ойнап шығатын. Мұндай жолығыс Хадиша үшін үлкен оқиға еді. Қыздың өзіне деген аста төк пейілін біле тұра дегеніне жеткен соң сырғақтап сырт айналды. Өзі үшін өлімнен де айыл жыймайтын адамның қадырын білмеді. Хадишадан басқа жанашыры кім еді? Ешкім жоқ, ешкім!.. Ол бейшара күте-күте күдерін үзген болар, сірә. Көзге күйік болмайын деп еліне кетіп қалуы да мүмкін-ау. Түйе жүнінен тоқылған кеудешесін, мойынорағыш пен көрпесін өз қолына апарып беруге де жарамады-ау ақыры. Көрпесін қолтықтап, машинаның соңынан жүгірген Хадишаның бейнесі көз алдына келді. Жігіт қинала қабақ шытып, қатты тістенді. Содан кейін Хадишаны көрген жоқ, көрпені көтеріп жүрсін бе, ауылға тастап кетті, түйе жүн кеудешесі мен мойынорағышы жатақханада жатыр. Бетінде қытық, арың болса біреудің қарғадай қызына қиянат жасап, жылатып тастап кетер ме ең?! Сүймесең неге сүйкендің? Бейшара! Осы иттігің алдыңнан шығар бір күні ”. Аяңдап келе жатқан жігіт өзін өзі ақтап алуға тырысты. Ой мен сезімнің арпалысы басталды.
Екеуі безбенге түсіп, бірін-бірі жеңе алмай жігіттің діңкесін құртты. Ол бір шешімге тоқтай алмай шаршады. Кісілікке бағып Ерік пен Қанатты сақтап қалу үшін күрессе өзіне сын. Мұса Байларов пен Жақия маңдайынан сыйпамайды. Олардың пиғылы белгілі. Жетекке жүрмеген пендеге Аяғанның кебін кигізеді. Олардың дегеніне көнбеске амалы кәне. Курстастары ренжір, кетісіп тынар. Олардан келер зиян жоқ. Мұса мен Жақияның шалғайына жармасқаннан басқа амалының қалмағанын түсінген ол салбырап түсіп кеткен басын көтеріп, еңсесін тіктеді. Үлкен іске бекінгендей болбырап босап кеткен денесін жинап алып, жебей басып ілгері жүрді. Алмас сол екпінмен Құрманғазы көшесіндегі профессор Алдияр Ақпанұлының пәтеріне келді. Есік ашқан Әсем оны көріп, көңілі босап, көзіне жас алды. Сөйлей алмай иегі кемсеңдеп, теріс бұрылып кетті. Келіншектің жай сөзге жұбана қоймасын іші сезген жігіт оңтайлы сөздің орайын таба алмай тосылды. Әсемнің ләм деместен көзіне жас алып, теріс айналғаны қиын кезде қал сұрауға жарамай, ізім-қағым жоғалып кеткенін бетіне салық қылғаны шығар. Аяғанмен аз ғана уақыттық сыйластығы қимастық сезімге ұласа қойған жоқ. Әркімнің күні өзіне.
Аяғанның басына іс түсті екен деп, бас-көзсіз аранға құлап, арандап қалар ақымақ емес. Қып-қысқа ғұмырында көрген қиындығы бір басына жетіп артылады. Ендігі өмірін ащымен былғап алып, сор сораптап отыратын тасмаңдай кеще емес, құлайтын жерін біледі. Абайсызда арандап қалмай аман жүрсе ақыр түбі жұлдызының жанарына күмәні жоқ. Алмасты ертеңгі күндерге алып барар көпір Аяған емес, оның жолы кесілген. Болашаққа салынған көпір – Мұса Байларов пен Жақия... Жігіт сәл ғана қабақ шытып, көңілін иектей бастаған күйрек сезімнен тез арылып, қатайып алды. Теріс қарап егіліп тұрған келіншектің жұбануын күтпестен: – Маған профессор Алдияр Ақпанұлы керек, – деді қатқыл дауыспен. Келіншек зіл араласқан оқыс үннен селк ете түсті, сонан соң өз-өзінен дірілдей бастады. Креслода шашы аппақ, сақал-мұрты сапсиып өсіп кеткен, арып құр сүлдері қалған шал отыр. Қолында Андре Моруаның Бальзак туралы қалың кітабы. Мына шал жұрт білетін профессор Алдияр Ақпанұлына мүлде ұқсамайды. Жігіт мына шалдың өзі іздеп келген адам екеніне сене алмай дағдарып тұр. Алмас көрген профессор мүлде басқа болатын. Алмас білетін профессор айбынды еді, ажарлы еді. Алдияр Ақпанұлы өзгерген, шаршап, қажып қалыпты.
Шал көзәйнегін ауыстырып, жігітке тесіле қарағанмен танымады. Қай баласың? Профессор оның кім екенін білгеннен кейін қабағын шытып, суық жымиды. Сізге қамқорлық жасаймыз дейді. Алдияр мырс күлді. Қабағы тұнжырап, басы салбырап, үн-түнсіз мұңайып отыр. Жаңағы сөзінің шалға ұнамағанын түсініп. Алмас тілінің ұшына келген сөзді іркіп үндемеді. Деканның қамқорлығының арқасында орнымыздан тұра алмай омалып жатырмыз, шырағым. Ол менің осы күнімді де көп көріп жүрген шығар, сірә. Мақтап отырып мақтамен бауыздайды ол, – деп суық жымиды шал. Жақия ағай сіздің ұлыңыздың босанып келуіне көмектесемін деп жүр. Олар енді ескі әдісіне қайта көшпек пе? Солай де... – Солай, аға, – деді Алмас оның сөзінің төркінін түсінбей. Баласының босанып келетіндігіне шал қуанып отыр деп ойлады. Жақия берген ақшаға он сом қосып, төсектің үстіне қойды. Сақалы селкілдеп, үнсіз егіліп отырған шалдың басы салбырап кеткен, екі көзін жұмып алыпты. Ол дәл осы қалпын бұзбастан тіпті ұзақ отыратын секілді. Профессордың ниетін түсінді, өзін жақтырған жоқ, ендігі әңгімелері жараспайды. Сонан соң өзіне үрке қарап отырған жігітке бұрылып, мырс күлді.
Алмас аң-таң, оның сөзінің мәнісін мүлде түсінген жоқ. Көзі жыпылықтап, төсектің үстінде жатқан отыз сомды алып, орнынан тұрды. Мынау Жақия аға екеуміздің көмегіміз, – деп міңгірледі. Профессор қинала езу тартты, сонан соң иегі кемсеңдеп, көз шарасы жасқа толып кетті. Асырайтын үкіметім бар. Е-е, Жақияның подачкасын әкелдім де... Шалдың мына қылығына түсіне алмаған жігіт қатты қысылды. Профессор неге жылады? Намыстанған кісі ашулануға, шарт сынуға тиіс еді. Түсінбеді. Отыз сомды сумаңдатқаны мүлде қате болғанын ол енді-енді сезіп, тұла бойын тер жауып кетті. Саңлауың болса күндердің күнінде адасып жүріп жол табарсың. Бітеу болсаң солардың қарғылы төбетіне айналып, жаны жайсаң жақсыларға арпылдап, аямай қабарсың. Аузың қанға толар. Бар, шырағым, жолыңды тап. Басы салбырап, үнсіз егіліп отырған қарт профессорға соңғы рет қарады, ол жаны қиналғандай қатты тістеніп алыпты. Әсем ілесе шықты. Манағыдай емес, қабағы қату. Келіншекке тура қарай алмай Алмас көзін алып қашты. Оңбаған! Шық үйден! Сұрапыл ашудың әсері ме, екі беті ұяттан өртеніп, сүлесоқ күйге түсіп, үн-түнсіз тұр. Кімдікі дұрыс?
Атақты профессор жер болып, жылап қалды. Тайлақовтікі жанашырлық па, жоқ әлде, аярлық па? Неге келді? Келмеуге амалы қайсы?! Тағдырының тізгіні Жақия Тайлақовтың қолында. Қалай айдаса солай жүреді. Алдияр Ақпанұлы дұрыс айтады. Қарғылы төбетке айналдырыпты. Алмас өзін өзі табалағандай қинала тұрып езу тартты. Сен Жақияның күшігісің, – деп тепсінді ашуға булыққан келіншек. Сілейіп тұрған Алмастың кеудесінен бір нұқып жіберді. Оның көз жасы сені бекер жібермейді. Сүлесоқ болып тұрған жігіт оқыстан ауыр соққы алғандай селк етіп, келіншекке жалт қарады. Қақпанға түсіп қалғандай шыбын жаны шырқырады. Ж-а-ал-а!.. Кінәм жоқ тегі... – Жылатпа Хадишаны! Аласұрған жігіт Әсемнің сөзін тыңдағысы келмей, алқын-жұлқын болып сыртқа қашты. Оның дауысын Алмас естіген жоқ. Естігісі де келмеді. Профессор Аяғанның шаруасын тілге тиек еткен. Сәруаров сырғақтап тура әңгімеден қашып, ауруханаға барып шығатындығын айтып, трубканы орнына қоя салды. Алдияр мәселенің мәнісін түсінді. Үлкен қызметтегі адамдардың телефонының тыңдалатынын бұрыннан білетін. Айтатын әңгіме бар. Сәл нәрсеге үрей шақыратын келіншек демін ішіне тартып, профессорға бақшия қарап қалған. Алдекеңнің аузынан үрейлі сөз еститіндей.
Саат он екіде мені ауруханаға алып кетеді. Үйге өзің ие бол. Қымс етсе көзіне жас үйіріле қалатын келіншек бұл жолы да ежелгі әдетінен жаңылған жоқ. Көз жасын сығып-сығып алып: – Арқа сүйер асқар тауымыз едіңіз. Ақылыңыз – азық, сөзіңіз – сусын еді бізге. Сізсіз күніміз не болар екен-ай, – деп сұңқылдады. Біздің қолымыздан келмеген істі солар тындырады. Сен өзің үшін ғана емес балаларың үшін өмір сүруге тиіссің. Аяғанға бола уайымдай берме. Ол босанып шығады. Сонан соң шалдың оны-мұнысын дайындау үшін бөлмеден шығып кетті. Профессор көзін жұмып, шалқайыңқырап жатты. Денсаулығының күн санап нашарлап бара жатқаны рас. Бұрын біреудің көмегімен орнынан тұрып, әрі-бері жүруге мүмкіндігі бар еді. Қазір екі қолтығынан екі адам демемесе орнынан тұра алмайды, сау дейтін сол аяғынан да дәрмен кеткен сыңайлы. Тамақтанып алғаннан кейін үйдегі адамдардың көмегімен столына жетіп, күні бойы тықылдатып машинка басатын, қазір одан да қалған. Ептеп икемге жарайтын сол қолы кешелі бері сыр беріп жүр.
Алмас келіп кеткеннен кейін жағдайы нашарлай түсті, ұйқысы шала, көзі ілініп бара жатса шошып оянады да, таң атқанша ой түкпірін ақтарып, қимыл-қыбырсыз жатады. Бір зауалдың жақындап келіп қалғанын сезе тұра мазасызданбайды. Түсінгені – адам жарық сәуледен де жиренеді екен. Алдияр осындай түйінге келді. Қарға адым жер мұң болып, әркімнің бетіне жаутаңдап, кәріп қалде жатқаннан жалықты. Басқалар “ мешел ” профессорды аяп, мүсіркейді. Сұңғыла шал көзін ұмып жатып та сезеді, осындайда алқымына жас тығылып, үнсіз егіледі. Егіліп жатып өзін көптен бері шыр айналдырып жүрген ажал – арсызды шақырады. Бірақ ол шалдың тартқан азабын аз көре ме, мазақтағандай жоламайды. Сұм ажалдың мысықтабандап жақындап келіп қалғанын соңғы уақытта сезіп жүр. Түсінгені – ажалдың иісі болады екен. Тірі пенденің үрейін ұшыратын сол иіс қолқасын қауып, тұла бойына сіңіре бастаған тәрізді. Аруақтай арып, санаулы күндерін санап тауыса алмай азапқа түсіп жатқан атақты ғалымды сырттай білетіндер “ бұл кісінің не арманы бар екен ” дер. Үмітсіз пенде көп шығар, армансыз адам болмас, сірә. Алдияр Ақпанұлының арманы зор еді.
Жаздың шолақ түніндей шолтаң ете қалатын қып-қысқа ғұмырында адам пақыр ойға алғанын орындап үлгере алмайды екен. Алдияр өмірінің ең мәнді кезеңін соғыста, айдауда өткізді. Ойлап отырса өмірі тек жеңілістерден тұрады екен. Саусақ бүгір санай бастаса ащы жеңілістерден көз ашпапты. Жеңілістен басталған қып-қысқа ғұмыры енді міне, жеңіліспен аяқталайын деп тұр. Құдайдың маңдайына жазғаны осы шығар. Сонау отыз екінің зобалаңында он екі де бір гүлі ашылмай қыршын кеткендерден жаны артық па?! Жаманды-жақсылы жетпіс жылға жуық өмір сүрді. Өмірдің ащысын да, тәттісін де татты. Бұл дүниедегі ең үлкен өкініші – жалғыз ұлына дұрыс тәрбие бере алмады. Соңында қалатын жалғызының жағдайын ойласа өзегін өкініш өртеп, ішін ит тырнағандай қиналады. Ол ЛТП-ға кеткенде “ түзеліп кетер ме екен ” деген әлсіз үміті жылтырап жанып еді, ол да сөнуге айналды. Барып келгендерден естіді, Сыздықтың беті бері қарамастай болған тәрізді, әтір ішеді екен, шайға мас болады-мыс. Сыздық – шалдың жүрегіне түскен жазылмас жара. Оның емі жоқ. Шал терең күрсінді. Есіне анау күні келген жігіттің Сыздық туралы айтқан сөзі оралды. Жақия Тайлақұлы ЛТП-да емделіп жатқан адамды босатып алмақ екен.
Оның емешегінің неге езіле қалғанын шал айтқызбай-ақ сезді. Сыздық қайтып оралса Аяғанның отбасына тыныштық жоқ, ішіп келіп, шалдың да, Әсемнің де берекесін алады. Әкесіне айдап салу үшін Жақияның адамдары оған әдейі ішкізеді. Жүз грамм үшін ол туған әкесін сабап беруден де тайынбайды. Өзі ауруханада жатып, Сыздық үйге шығып келсе Әсем бейшараға тыныштық бермесін шал түсінді. Аяғын әрең алып жүрген әлжуаз, ауру келіншекте онымен жағаласатын күш жоқ. Хадиша болса оның қоқан-лоқысына көнбес еді. Ол қыздың бұл үйге бас сұқпағанына да біраз уақыт болыпты. Әсем ашып айтпаса да оның бұл үйге неге жоламай жүргенін іші сезеді. Соңғы кезде Хадишаның жүрісі ауырлап, бетіне ноқта түскенін аңғарған. Жайраңдай күліп келіп, қолтығынан демеп, ас үйге алып баратын қыз тезірек қарасын батыруға асықты. Қызды ұялтпайын деді. Осы күні бұрынғыдай келіп, кетіп жататын адам жоқ. Әредек-әредекте Ақбота мен Жайдар телефон соғып, қал-жағдай білген болады. Аяғанды қорғап қаламыз деп дуылдасқан студенттер де тым-тырыс. Соған қарағанда, Жақия олардың тілін тапқан тәрізді. Оның небір сұмдықты ойлап табарына профессордың күмәні жоқ. Ішке әлдекім кірген секілді болған соң көзін ашып алды.
Әсем екен. Жылаған болу керек, екі көзі қызарып кетіпті. Сенің әлсіз болуға қақың жоқ. Өзіңді өзің қолға ал, қайраттан. Аяған үшін сенен басқа күресетін ешкім қалмады. Сондықтан болар-болмасқа босама. Келіншектің екі көзі тағы да боталады, жылап жібермес үшін астыңғы ернін қатты тістеп алды. Ол қатты қиналып жүрген шығар, – деді шал қабақ шытып. Бір сәт ойланып отырды да сөзін сабақтады. Хадишаның есі бар, түсінер. Өмірі, бар қызығы алда оның. Әсем көзінен мөлт-мөлт тамған жасын Алдиярға көрсеткісі келмей теріс айналды. Осы кезде қоңырау шырылдады. Профессорды алып кетуге келген дәрігерлер екен. Өте сыпайы, қамқор. Алдекеңді киіндіріп, зембілге салып, сыртқа алып шықты. Қол қусырып қарап отыруға дағдыланбаған келіншек қыбырлап жүріп, үй шаруасымен айналысқан болды, көп ұзамай бұдан да жалықты. Телевизорды қосты, ол шіркін де көңіліне жұбаныш бола алмады. Тамақ жасауға құлқы соқпады. Жалғыз отырып ішкен ас бата ма? Елжас мектепте, сонан соң күнұзаққа қалып, кешке қарай бір-ақ оралады. Мектепте түстенеді. Бибі бақшада. Балалар келгенше жалғыз отыратынын ойлап, көңілін мұң баурады.
Алдияр атасы барда екеуі өткен-кеткенді қозғап, шер тарқататын. Профессордың әңгімесін тыңдап, талай мәселенің мәнісін ұқты. Алдекеңдей шежіре адамды осы өмірінде көрген емес, қазақ тарихы туралы сөйлегенде ағыл-тегіл. Дабыр-дұбырға үйренген Әсемге жалғыздық соншалық қорқынышты болып көрінді. Әлдекім кіріп келердей көңілі елегізіп, әлсіз жүрегін үрей сұм шымшылап, берекесін қашырды. Жападан жалғыз отыра алмайтындығына көзі жеткен келіншек Хадишаны ертіп келмек болып, апыл-ғұпыл киінді де сыртқа шықты. Хадишаны көрмегелі біраз уақыт өткен. Әсемнің көзіне ол бұрынғысынан да толыса түскендей болып көрінді. Ерні қалыңдап, жүзі нұрлана түскен қыздың жанарында мұң бар. Келіншек оны құшағына қысып, бетінен сүйді. Әсем келіп қалады-ау деп ойламаған Хадиша асып-сасып, жүзі нарттай қызарып, бұрынғыдан да үлкейе түскен ішін көрсеткісі келмегендей еңкейіңкіреп тұрып: – Жоғары шығыңыз... Мен қазір... Шай қояйын, – деп шәугімін алып, сыртқа беттеген. Мен сені алып кетуге келдім, – деді келіншек оның білегінен ұстай алып. Не дер екен дегендей қыздың бетіне қарады. Ол басын төмен салып, үн-түнсіз тұр. Киін. Үйге барамыз. Жинал... – Ұяламын, – деп сыбырлай сөйледі қыз.
Е-е, ол кісі бүгін ауруханаға жатты. Мен жалғыз қалдым, – деді келіншек оның киімдерін жинастырып жатып. Бибі сені сағынып жүр. Сені іздеп, ұйықтамай қояды. Елжасың да сағынып қалыпты. Хадиша көзіне келіп қалған жасты көрсеткісі келмей теріс бұрылып, іргедегі шифонердің тасасына жасырынды. Әсемнің құлағына қыздың өксіп жылағаны шалынды. Келіншек шыдап тұра алмай әдейі тұтылған шымылдықтың бір шетін көтеріп, аядай қуысқа кірді. Хадиша теріс қарап, екі иығы селкілдеп, дыбыс шығармай өксіп жылап тұр екен. Сәл нәрсеге бола жылап қоя беретін Әсем өзін-өзі сабырға шақырғанмен болмады, қызды қапсыра құшақтап, көз жасына ерік берді. Әкесін танытып, сотқа беремін. Оның кінәсі жоқ. Кінә менде. Көз жасын орамалының шетімен сүртті де, қабағы тұнжырап, орындыққа отырды. Өзімізге обал жоқ. Иттік жасаған сүмелекті шырылдап қорғаймыз. Ал ол осы жақсылығыңды білер ме екен... – Мейлі, білмей-ақ қойсын. Аман жүрсін, – деді өксігі кілт тыйылған Хадиша. Демнің арасында өзгерді, жүзіне сұс кірді, қабағы сәл ғана шытылған, екі көзінде ештеңеден қайтпайтын қайсарлықтың белгісі бар. Хадишаның бетіне күле қарады.
Ағаңның қашан босанып шығарын бір құдай білер. Жүйкем жұқарды. Бара-бара шаршадым. Үмітім үзілуге айналды. Сіздің зарыңыз құдайдың құлағына жетпес деймісіз. Аманшылық болса, көп ұзамай Аяған аға босанып шығар. Аяған аға кінәлі болса әлдеқашан соттап жіберер еді. Ол кісі таза. Келеді ұзамай. Сіздей жары бар жігіт бақытты ғой, – деп келіп Хадиша оның мойнынан құшақтап, бетінен сүйді. Менде басқа тілек жоқ, Хадиша. Тілегіңіз орындалсын. Аумин! Содан соң керек заттарын чемоданға салып, ылдым-жылдым киінді. Шифонердің тасасына кіріп, боянып, опаланып қайтып шықты. Әсемнің көзі оның ішіне түсті. Пальтосының түймесі жетпей қалыпты. Оның тесіле қарағанынан қысылда ма, Хадиша езу тартып, теріс айналды. Терезе деген аты ғана, қалың әйнекті ештеңе көрінбестей сырлап тастаған. Тіпті күн сәулесі де түспейді. Терезе білеу темірмен торланған. Сондықтан мұнда қамалған адам қашып құтылуды қаперіне де алмайды. Бұл камераға аса қауіпті қылмыскерлерді қамайтын сияқты. Жігіт мырс күлді де аядай бөлменің ішінде ерсілі-қарсылы жүре бастады. Алғашқы күні тынысы тарылып, таң атқанша дөңбекшіп, кірпік айқастыра алмаған. Таң атқанша шам жанып тұрады екен.
Түнде жарқырап, көз жасқайды. Аяған аядай тар бөлменің қапырық, сасық ауасына оп-оңай көндіккенмен таң атқанша шақырайып, жанып тұратын шамға үйрене алмай-ақ қойды. Түннің бір уағында кірпігі ілінеді, әлден уақыттан соң шошып оянып, көзін ашып алады. Осы сәтте шақырайған шам инелерін Аяғанның көзіне шаншып, жүйкесін шымырлатады. Бірте-бірте бұған да үйренді, шошып оянған кезде көзін бірден ашып алмайды, алдымен өткір жарық түспейтіндей қолымен көлегейлейді. Тоғыз шаршы метр. Үкімет бір адамға тоғыз шаршы метр береді. Ал мұнда екі адамға тоғыз. Мұнда үкімет жоқ. Бұл – түрме. Төсегіне шалқасынан түсіп жатты да, көзін жұмды. Үнемі осы, ұзақты күн қимыл-қыбырсыз жатып, ой түкпірін ақтарады. Мұнда келгеніне де бес айдан асып барады. Айтар ауызға аз болғанмен бұл Аяған үшін бір өмір. Ол отыз бес жылдық ғұмырында көрмегенін осында басынан өткерді, естімегенін осында жатып естіді. Бұрын адамдардың барлығына ниеттесім, Отандасым деп қарайтын. Қандай қиын жағдайда да Отандасым отқа күйдірмейді, жаманатқа бермейді деп ойлайтын. Қателескенін осында келгеннен кейін білді. Азаматпын деп кеуде қағып, көпиіп жүрген бұл түкке тұрмас бейшара екенін түсінді.
Адамды ойыншыққа айналдыра салу тіпті оңай екен. Адам тым арзан екен. Шыныңды айтып, шырылдағанмен сөзіңе құлақ қоятын жан табылмай қор болады екенсің. Сенің шындығың ешкімге керек емес. Жатып жан беру оңай ма, алғашқы әлетте басын арашалап алмақ болып мықтап жанталасты. Тергеушілердің бәрі, әсіресе Мақсұт өз “ шындығымен ” көзге ұрды да тұрды. Ол кеңкелеске ақиқатты дәлелдей алмай шаршады. Мынау төрт қабырғаның ішінде отырып өз шындығына жете алмайтындығына ақыры көзі жетіп, бұрынғыдай жанықпайтын, жанталаспайтын болған. Басқа түскенді көріп алдым ” деген тәуекелмен жатқанына да, міне, бес айдың жүзі болыпты. Енді қанша жатары бір аллаға аян. Алғашқы айда қайта-қайта тергеуге шақырып, болар-болмас әңгімені қопсытып, жүйкесін жұқартып, жанына тиіп, қажытып жіберуші еді. Осы күні оны ұмытып кеткендей. Он бес, жиырма күнде Аяған Қуатов деген азаматтың қамауда жатқаны естеріне түсетін болу керек, сұраққа алып барып, көп ұстамай әкеліп тастайды. Аяған түрмедегі тіршілікке көп ұзамай көндікті.
Күн сайын шалқасынан жатып, екі көзін жұмып алады да, түбі жоқ тұңғиық ойдың тереңіне бойлай береді, бойлай береді... Ойдан қажып, шаршап ұйықтап қалған Аяғанды күзетшілер жұлмалап оятады. Әдепкіде олардың бұл қылығына түсіне алмай жүрді. Түрменің осындай тәртібі бар шығар деп ойлайтын. Кейін білді себебін. Әр сәт сайын есіктің кішкентай ғана торлама тесігінен сығалап қарап кетіп жүретін күзетшілер тапайдың тал түсінде қалжиып ұйықтап жатқан жігітті өзіне өзі қол жұмсап, өліп қалған деп күдіктенеді екен. Олардың мұнысына әдепкіде мырс-мырс күлген. Кейін түсінді, олар Аяғанды бір мысқал кінәсі жоқ Кеңес Одағының азаматы деп емес, қоғамдық құрылысқа, үкіметке қарсы күресіп жүрген “ анти ” деп қарайды екен. Ондай пенденің түрмеден шығар жолдың жоқтығын түсінген соң тәуекел деп, тас жұтары анық. Аяғанды жалғыз қалдырудан қауіптенді ме, көп ұзамай жанына шекара бұзып, Кеңес жеріне өтіп келген қытайлық азаматты әкеліп жатқызды. Жұмыр жердің екі тұрғыны, кескін-кейпі, түр-түсі біріне бірі ұқсайтын екі пенде бірін бірі түсіне алмай қор болды. Бірте-бірте олар мылқау адамдарша ыммен, қас-қабақпен, қолдың қимылымен түсінісе бастаған.
Аяғанның ұққаны, дүниенің екі бұрышында тұратын екі адамды аралға апарып тастаса, жылдар өте келе олар бір тілде сөйлесіп кете береді екен. Қытайлық азамат бір айдың ішінде қазақтың талай сөзін үйренді. Таңертең “ Аяған, қайырлы таң ” деп ыржиып күліп тұрады. Бір айдан кейін бұл камераға Аяған құралыптас жігітті әкеп қамады. Ол көп мөлшерде пара алып, қолға түскен жан болып шықты. Жігіттің қазақ екенін білгенде қуаныштан жүрегі жарылып кете жаздаған. Бірге туған бауыры тіріліп келгендей қуанған Аяған күні бойы дамыл таппай сөйлеген. Бірақ екеуінің жарастығы ұзаққа бармады, олар бірін бірі түсінбеді. Мәселе тілде емес, пиғылда екен. Оның кім екенін, мұнда неге түскенін білгеннен кейін бүкіл болмысы шыңғырған шындықтан жаралған Аяғанның қуанышқа күпті болған көңілі суып сала берген. Пенделікке жеңіліп, қарап отыра алмай парақор көршісін сөзбен іліп-шалатын әдет тапқан. Ол да тірі жан емес пе, әлдекім намысын пышақтап, шапқа түртіп маза бермесе қалай шыдасын. Бір күні тапайдың тал түсінде бір бірімен тар бөлмеде жылап табысқан екі қазақ сартта-сұрт жұдырықтасып қалды. Тырс еткен дыбысты аңдып, сақадай сай отыратын күзетшілер екеуін әрең ажыратқан.
Көп ұзамай Аяғанды басқа камераға ауыстырған. Мұндағы көршісі де шекара бұзып, қолға түскен қытай азаматы болып шықты. Алғашқы қытайлықтай емес, мұның санасының саңлауы бар екен. Шатып-бұтып орысша сөйлейді, әлемде болып жатқан жаңалықтардан хабардар, өз бетінше оқиғаларға талдау жасап, қорытынды түйе білетін көзі ашық кісі. Өзі аса сыпайы, кісінің бетіне тура қарамай, жанарын жығып, жылмиып күліп тұрады. Шетелдіктің осы қылығынан секем алған Аяған алғашқы күндері сарғайып таң атқанша кірпік айқастыра алмай дөңбекшитін. Көзі енді іліне бергенде күзетшілер келіп, оятып жіберетін. Күйіп бара жатқан шұғыл шаруа болмағанмен түрменің тәртібі қатал. Таңғы алтыда оятады, жетіде есіктің терезесінен тамақ әкеліп береді. Тамақ деген аты ғаан, беретіні – 700 грамм қара нан, 20 грамм қант, жылымшы сары су. Адам бәріне көнеді екен. Ішегі шұрқыраған Аяған қолына тиген қантты күтірлетіп, көкпиязданып піскен қара нанды соғып алады. Ішіне ел қонған соң шалды-күйлі орысшасы бар қытайлықпен әңгіме дүкен құрады. Түрмеде кімдердің жатқанын, қанша адам барын Аяған бес айдан бері білген емес. Қамалғандарды бір-бірімен жолықтырмайды. Там-тұм хабар басқа камералардан ауысып келгендер арқылы жетеді.
Сыртқа серуенге де бір-бірлеп алып шығады. Биіктігі үш метр келетін, ені тар, ұзындығы бес-алты адам болатын, төбесі ашық қуысқа әкеліп кіргізеді. Қамалғандар серуендейтін алаң осы. Жоғарыда әр қимылыңды аңдып, қылқиып күзетші тұрады. Көрші қуыста серуендеп жүрген бейтаныспен тілдесуге тыйым салынған. Тәртіп бұзсаң екінші рет сыртқа шығармайды. Аспанды серуенге шыққандар ғана көреді. Күні бойы мүңсік иіс қолқаны қапқан тар қапаста жатқан адам үшін ашық аспан астындағы аядай қуыс кең дүниедей блып көрінеді. Серуенге шыққанда Аяғанның кеудесі ашылып, тынысы кеңіп сала береді. Бостандықта жүргенде кең дүниенің қадыр-қасиетін білмепті. Адам үшін азаттықтан үлкен бақыт болмайды екен. Қарынды қара сумен жұбатсаң да емін-еркін жүргенге не жетсін. Төрт қабырға күн санап тарылып, кеудесін қысып бара жатқандай Аяған аядай бөлмеге сыймай аласұрып кетеді. Торға қамалған жолбарыстың арылдап, қу жанын қоярға жер таппай аласұрғанын талай рет көрген. Сол сәтте оның қасіретін түсіне қойған жоқ еді. Жолбарысқа деген аяушылық сезімі оянбаған. Өйткені ол Аяғанның ұғымында, аса қауіпті жыртқыш болатын. Енді ойлап көрсе ол бейшара жетіскенінен, шекесі қызғандықтан аласұрмайды екен.
Жолбарыстың кебі келсе пенде баласы да өзгеріп, кеудесі ашуға толып, жүрегін ыза сыздатып, тиісетін қара таппай аласұрып кететін көрінеді. Кім білсін, жолбарыс бейшараны кең дүниеге еркін жіберсе ол басқалар ойлағандай аса қауіпті болмас па еді. Адам да, аң да өзін қоршаған ортаға тәуелді. Өмірін түрмеде өткізген пендеден қандай кісілік күтуге болады?! Жаламен түрмеге түсіп, тұйықтан шығар жол таба алмай бармағын шайнап жатқан жігіт өзін кейде торға қамалға ашулы жолбарысқа ұқсатады. Екі төсек әрең сыйып тұрған камераның қабырғасын тоқпақтап, жанын қоярға жер таппай аласұрғанда жанында жатқан серігі қатты шошитын. Жүрегін кернеген ашу-ызасын осындай әдіспен сарқып тауысқан ол төсегіне етпетінен түсіп жатып, ағыл-тегіл жылайтын. Осыдан кейін еңсесін езген ауыр салмақтан құтылғандай бойы жеңілдеп қалатын. Жолбарыс сорлы да іштегі шемен шерін тарқату үшін аласұрып гүрілдейді екен. Аяған осыны ұқты. Кең дүниені, тәуелсіз еркін өмірді ойлап күрсінгенде кеудесі қарс айырылып кете жаздайды. Балаларын есіне алса көзіне жас үйіріледі. Қысастықты көп көрген зәлім жүрек қыңсылап, бір топ төбеттің талауына түсіп, жұлма-жұлмасы шыққан қаңғыбас қаншықтың кебін киеді.
Азуы алты қарыс арландай ашқарақ ойлар әр сәт сайын өткір тісін Аяғанның ең жанды жеріне салады. Ойдың талауына түскен жігіт үнсіз егіліп, етпетінен түсіп жатады да қояды. Ішегі шұрқырап, іші ұлып жатса да суға пісірген арпа ботқасына мүлде тәбеті шаппайды. Оның үлесін жанындағы көршісі соғып алады. Бала-шағасын бір көру арман болған кезде білді олардың қадырын. Бала – бауыр ет қана емес, әке мен шешенің шыбын жаны, өмірі екен. Қазіргі уақытта Аяған “ шіркін-ай, үш ботамды бір көріп, құшақтап мауқымды бассам ” деген тәтті арманды аялап жатып ұйықтайды. Түсінде бала-шағасымен қауышып, сүйіп мауқын басып, жүрегіне шемен болып байланған шерін тарқатады. Осындай тәтті түс көріп оянған күндері Ағаннан өткен бақытты адам жоқ. Жаманшылықтан әбден запыс болып қалған жүрегі мейірімнің шуағына шомылып, рахат күй кешеді. Кейде жаман түстер көріп, шошып оянады да, күні бойы қорқыныштың құрсауынан шыға алмай діңкесі құриды. Балалары не күйде? Әсемнің денсаулығы қалай? Олар қайда жүр? Әкесі ауылға алып кетті ме, жоқ әлде, қалада ма? Аяғанның мазасын қашыратын бұл сұрақтарға нақты жауап жоқ. Сыртқы дүниемен байланысы үзілгелі не заман.
Осынша күзетші болып істейтін Қуан есімді жігіт Алдекеңнің бір хатын жеткізді де, қайтып көрінбей кетті. Ұстазының хатынан білгені – Алдияр Ақпанұлы мұның бала-шағасын қолына көшіріп алыпты, Әсем ауруханаға түскен. Балалардың ауыртпашылығын Хадиша көтеріп жүрген көрінеді. Одан бері талай уақыт өтті. Тергеудің тым созылып кеткеніне қарағанда, Алдияр Ақпанұлы бастаған топтың әрекетінен ештеңе шықпаған тәрізді. Мұнда түскен адамды арашалап алудың мүмкін еместігін Алдекең білмей тұрып әрекет жасағанын, ақыры істерінен нәтиже шықпасын түсініп, амалы құрып қойғанын іштей сезетін. Бір рет бала-шағасының тірлігінен хабар білгісі келіп, тергеушіге өлердегі сөзін айтып жалынды. Әйелің балаларыңның жанында. Амандығыңды білдіріп, хат жазуыңа болады, – деген тергеуші. Қуанышы қойнына сыймаған Аяған ақтарылып хат жазсын. Тергеуші мұның жазғанын оқып отырып біраз жерін сызғылап өшірді. Ашуға мінген тергеуші оның көз алдында бір жапырақ қағазды жыртып-жыртып урнаға тастай салды. Менен басқалар саған мұндай жақсылық жасамайды, – деген ол Аяғанға зілдене қарап. Оның айтқаны келді, өзінен жауап алған екі тергеушіге де жалынды, бірақ олар жібімеді. Сол бір жағдайды ойласа жыны келеді, кеудесіне ашу тығылады. Ашуланғанмен қолынан не келсін, қу жанын қоярға жер таппай аласұрады.
Осындайда құлағына үш ботасының “ көкелеген ” үні келіп, шыбын жаны шырқырайды... Тұңғиық ойдың тереңіне шым батып кеткен Аяған селк етіп, орнынан атып тұрды. Бүкіл денесі дір-дір етеді. Есікке құлағын тақап, дыбыс аңдыды, тым-тырыс. Баланың дауысын естіген сияқты еді. Сайқал дүние жым-жырт тына қалыпты. Шаршағандікі шығар. Жүйкем жұқарған болар, сірә. Солай шығар ” деді. Орнынан қозғалып кеткен қу көңіл өрекпіп, жүрегі атша тулады. Торға қамалған арландай аласұрып, тар камерада ерсілі-қарсылы сабылды. Балалары бір қолайсыз жағдайға ұшырап қалғандай аяқ астынан осындай күйге түсіп, қу жанын қоярға жер таппай тыпырлайтыны бар. Аяғанды осындай сәтте көрген қытайлық оның көңілі орнына түсіп, жаны жай тауып, жайбарақаттанған кезде: Сенің жүйкең шаршаған, – деді. Жүйкесінің шаршағанын өзі де біледі. Жеті айға созылған сергелдең әбден титықтатты. Алда не күтіп тұр? Осы бір қорқынышты сұрақ күн сайын миын шұқып жеп, жанын қинайды. Үздіксіз бір нүктеге тамшылап тұрса бес айдың ішінде тамшы тасты да тесіп шығар еді. Аяғанның орнында басқа адам болса осы уақытқа дейін жынданып кетер ме еді, кім білсін.
Бес айда үш тергеуші ауысты. Ең қатты шаршатқаны Мақсұт сүмелек. Ол небір сұмдықтарды ойлап тауып, жүйкесін тоздырып жіберді. Түннің бір уағында шырт ұйқыдан оятып алып, қоқан-лоқы көрсетіп, намысын түртпектейді, аузына келгенді құсып қорлайды. Қарсы алдында көзіне тығылған ұйқыдан арыла алмай, сүмірейіп отырған ежелгі “ жауының ” сықпытын көріп, Мақсұт мырс-мырс күлетін. Қалың кірпіктің аржағынан сығырайып әрең көрінетін жымсық көздегі әзәзіл күлкінің табын байқап, Аяған іштей өксіп жылайтын. Мақсұт ашуланғанда әлгі күлкі лып сөніп, көзі шаттанып, әпсәтте өзгеріп шыға келетін. Осындай сәтте жеңілмей жүрген, бас имей қасарысқан “ қас жауының ” быт-шытын шығарып, ұрып тастағысы келіп тұра ұмтылатын. Қол созымға келіп, еркін билей алмай қалш-қалш етіп тұратын. Қолында күш тұрғанмен Мақсұт бейшара білім, парасат жағынан әлдеқайда төмен еді. Осы бір шындықты оның өзі де білетін. Мақсұт күні кеше жолын кесіп, көп кедергі жасаған “ жауын ” мұқатып, шалқасынан түсіру үшін толып жатқан әдіс қолданды, бірақ әккіленіп алған Аяған оның құрған торына түспеді. Ұстаған сәтте сып етіп қолынан шығып кете беретін балық сияқты еді Аяған.
Олжасынан оп-оңай айырылып қалған Мақсұт ақымақтығына күйініп, ызадан жарылып кете жаздайтын. Ол Аяғанды ұзақ әурелеп, дегеніне көндіре алмай шаршаған. Қолдан жасаған жала оған жұқпай діңкесін құртты. Студенттердің айғағы аяқсыз қалып қойды. Аяқ астынан өзі білмейтін бір әлеуетті күш килігіп, Аяғанға көмек қолын созды. Осыдан кейін-ақ оның ісі ілгері баспай, өз-өзінен қожырай бастаған. Бұрын алшаң басып келіп, қарсы алдында талтиып тұратын Мақсұтты соңғы рет келгенде танымай қалды. Жүні жығылып, жасып қалыпты бейшара. Аяғанға мүлде мойын бұрмады, үн-түнсіз өте шықты. Аяғанның ісі соңғы уақытта Міртемірге тапсырылған. Ол Мақсұт секілді тақымдап қуып, тықақтай беретін пәле емес, сабыр сақтап, салмақтап сөйлейтін жігіт. Екеуі кейінгі уақытта бір-ақ рет кездесті. Ол мұны көп ұстаған жоқ, бір парақ қағазға жазылған мәселелерге байланысты қысқа-қысқа сұрап, Аяғанның аузынан шыққан сөзді жазып алған. Одан бері де он бес күндей болып қалыпты. Істің Міртемірге тапсырылғанын Аяған жақсы ырымға жорыды. Түрмеге қамалған күні өзіне жылы қабақ танытып, жанашырлық көрсеткен жігітке іші жылып қалған.
Оның кім, қандай адам екенін біле қоймаса да “ нақақ қаралап, күйдіре қоймас ” деген ой миына мықтап орнығып алған. Мақсұт сүмелек сөндірген үміті қайта тұтанғандай әр сәт сайын елегізіп, жақсы хабар күтетін әдет жабысты. Бөлменің бір бұрышынан екіншісіне барып, аяңдап есіктің түбіне келіп, сыртқа құлақ түреді. Аракідік әлдекімдердің аяқ дыбысы естіліп қалады. Ол кім? Бәлкім, өткен айда осы камерада жатқан жігіт болар. Әлде шекара бұзып, қолға түскен қытайлықтардың бірі ме екен?! Аяған әрі-бері өткендердің кім екенін біле алмасын түсінді. Білетіні – түрмеде жиырма екі камера бар. Он үшінші камера медпункт. Алакөлеңке дәлізбен екінші қабаттағы тергеушіге айдап алып бара жатқанда камераларды санайды. Жоғарыда шам жанып тұрғандарында адам бар. Олар кімдер? Түрмеде жатқандар бірін-бірі білмейді. Оларды жолықтырмайды. Аяған бес айдың ішінде бес-ақ адамды көрді. Олардың үшеуі шекара бұзған қытайлық, екеудің бірі пара алып қолға түскен, екіншісі наркоман болатын. Олардың кейінгі кезде қайда екенін, мәселелерінің қалай шешілгенін Аяған білмейді. Мемлекеттік қауіпсіздік комитетінің тергеу бөлімінде жатқандардың арасында саяси тұтқындар бар ма? Аяғанның көп ойланған, бірақ жауабын таба алмаған сұрағы осы.
Түрмедегілерді бір-бірімен кездестірмейтіндігіне қарағанда, мұнда саяси тұтқындар бар сияқты. Өзі тәрізді болар-болмас іске бола қарауылға ілініп кеткендердің бірін-бірі көріп, жағдай сұрасқанынан не өзгереді? Тәртіп соншалықты қатал. Бес айдың ішінде екі рет он үшінші камераға барды. Он үштің басқаларынан көп айырмашылығы бар, мұнтаздай таза бөлменің ауасы да кең. Алпысқа иек артқан ілмиген арық сары әйел екі ретте де жылы шырай танытып, күле қарсы алды. Алғашқысында асқазаны ауырып, іші тоқтамаған соң барған. Екінші рет қан қысымы көтеріліп, ұйықтай алмай азапқа түскенде алып барған. Қан қысымын қалыпқа түсіргенмен, ұйқысын түзетуге кемпірдің шамасы келмеді. Сол үн үшінші камерада Сәкен Сейфуллин жатыпты дегенді күзетшілердің бірінен естігені бар еді. Сол сөз есіне түсіп, камераға кірген соң аң-таң қалып, жан-жағына сүзіле қарап, аңтарылып ұзақ тұрған. Тергеушілерден қиянат көріп, орнынан тұра алмай жатқан ардақты азаматты аяушылығы жоқ жендеттер талай рет осы камераға сүйреп әкеліп тастаған шығар. Ол сыз еденде қанға былғанып, қиналып жатқанда не ойлады екен? Кім біледі, бәлкім, ол кісіні осы он үшінші камерада азаптап өлтірген болар. Заманның сол бір ақиқатын айтатын пенде жоқ.
Сәкен туралы шындықты білетіндер қалмаған да шығар... Аяғанның құлағына осылай қарай беттеп келе жатқан аяқ дыбысы шалынды. Іште жатып-ақ әлгі адамның қай тұсқа жақындап қалғанын шамалайды. Көрші камерада адам жоқ болу керек, он шақты күннен бері оның есігі бір рет ашылмады. Бәлкім, жаңа тұтқынды алып келе жатқан шығар. Мынау аракідік есіктің торлы терезесінен сығалап қарап кететін күзетшінің жүрісіне ұқсамайды. Ешбір камераның алдына тоқтамай тіке тартып келеді. Белгісіз Аяған жатқан камераның алдына келіп, есік ашты. Әр кезде дайын отыратын Аяған лып етіп сыртқа шықты да, алакөлеңке дәлізбен ілгері адымдады. Екі күзетші аяқтарын санап басып, әрбір камераның торлаулы терезесінен сығалап жүр. Шығар есіктің аузында қолына қызыл байлаған тағы біреуі тұр. Үлкен кілтпен темір есікті ашып, Аяғандарды шығарып жіберді де, қайта бекітті. Әдетте тергеуге шақырғанда қиналып әрең баратын. Бүгін қамшы салдырмайтын жүйрік аттай өзін алып келе жатқан жігіттің алдына түсіп, жорғалай жөнелген. Бір жақсы хабар еститіндей көңілі елегізіп, асығыс адымдап келеді. Көңіліне әртүрлі ой шабады; бәлкім, ақтап жіберер, бала-шағасымен жолығуға жағдай жасар ма екен.
Тергеу аяқталып, сот үкім шығармай тұрып мұндай мүмкіндіктің тумасын сезе тұра үміттенеді. Міртемір оны орнынан тұрып қарсы алды. Ашынып жүрген Аяған тілінің ұшына келіп қалған ащы сөзді әрең ірікті. Аяған басын шалт көтеріп алып, тергеушінің жүзіне тесілді. Міртемірдің ұйқысы шала болған тәрізді, екі көзі қызарып кетіпті. Аракідік есінеп қояды. Шаршап отырса да жүзі жылы. Әлдекімдердің ұйымдастырған шаруасы сияқты. Аяған кеудесін кере терең дем алды да, ақырын ғана күрсінді. Сыртынан жала жауып, айғақ хат жазғандардың өтірігі анықталса өзіне пәле жұқпайтынын іштей сезетін жігіттің қуанғаннан екі тізесі дірілдеп, басына қан шапшиды. Екі беті дуылдады. Оның жүзіндегі өзгерісті аңғарған Міртемір жымиып күлді. Сол сөзімді дәлелдеу үшін біраз тер төгуге тура келді, – деді тергеуші папкасынан қағаздарын алып жатып. Асықпаңыз. Міртемір көзінің астымен оған ұрлана қарады. Алғашқы күнгі екпіні жоқ, беті қайтып, басылып қалған сияқты. Бірінші жолығысқанда аузымен орақ орып, бет қаратпайтын жігіт еді. Бес айдың ішінде шекесіне тағдырдың таяғы қатты тиіп, “ ақыл ” кіріпті. Бірақ сынбаған, майысқан. Шамына тисең шалқасынан түсе салар шақар мінезі өзгермеген сияқты. Сот шешеді.
Тергеушінің айтқаны ауыр тиді. Жақсы сөз естимін деп дәмеленіп отырған. Аяған жасып қалды. Ісі сотқа түссе нәтижесі белгілі. Демек тергеу жұмысы қайта басталады. Міртемірдің сөзіне қарағанда, ол бұрынғылар дайындаған қағаздарды жауып тастап, қайта тергеп, өзінше қорытынды жасайды. Қазіргі екпінімен ол істі талай айларға созар. Апыр-ау, сонда екі көзі төрт болып тағы да бес ай жатпақ па? Қағаз жазып отырған тергеуші басын шалт көтеріп алды, оның бетіне жалт қарады. Дауысы бұзылғанмен жүзінде еш өзгеріс жоқ екен. Мақсұтпен жағаласып жүріп оңайшылықпен алдыра қоймастай болып піскен тәрізді. Көңілі сәл ғана босап еді, әпсәтте жүрегіне мұз қатып, тастүйін болып қатайып алды. Мұндай адамды қоқан-лоқымен ықтырып, күшпен алуға болмасын Міртемір біледі. Аяған секілді азаматты болар-болмас кінәсі үшін күйдіру қате. Кішкентай кемшілігіне бола бастан ұрмай кешіре салса, ақылы бар адам түсінер еді. Аяғын аңдып басып, сүрініп кетпеуге тырысар еді. Ал ұсақ-түйек кемшілігі үшін артық таяқ жеген жан ашынады, дүйім жұрт айқайлап айтып, әспеттеп жүрген Шындыққа сенбейді. Ол әрқашан ағысқа қарсы жүзуге тырысады. Сөйтіп жүріп өмірі бүлінеді.
Халқы үшін ұлан-асыр пайдалы іс тындырар азаматты сүрініп кеткен шағында қолтығынан демеу шарт. Жер басып жүрген тірі пенденің адамшылық міндеттерінің бірі осы. Міртемірдің пікірі осындай. Аяғанға көмектесу, қол ұшын беру керектігін біледі. Оның бүлдіріп қойған түгі жоқ. Жігіттің ісі “ дейді, дейді, дейді екенмен ” ушығып кеткен. Өлеңді жерге өрт қойып жүретін әлдекімнің ісі бұл. Әйтпесе оның “ дейдісінен ” Кеңес мемлекетіне, оның саясатына нұқсан келмейді мүлде. Аяған секілді иліге бермейтін қайсар жігіттерді ұнамағандықтан түрмеге қамап, мемлекеттік жүйеге, Кеңес идеологиясына қарсы күресуші күш ретінде жазалау қара басының мүддесі үшін үлкен қиянаттарға қиналмай бара салатын мансабы бар жаппарқұлдардың ісі екенін Міртемір біледі. Олардың қулығына құрық бойламайды. Қарсыласты қағып түсірудің небір әдістерін меңгерген жаппарқұлдар ешқашан айыл жыймайды. Олардың тамыры тереңге кеткен. Тым тереңге. Аяғанды қауіпсіздік комитетінің түрмесіне әкеліп тыққандарын көрмеймісің. Кеңес үкіметіне, мемлекеттік жүйеге қарсы пендені жанына үміті бар адам қорғамайды. Қорғай алатындар бұл іске араласса аяғының немен тынарын біліп, реті келіп тұрған жерде бұғып қалады. Нақақ күйген азаматты қаймықпай қорғаған Шындықтың әлсіз дауысын ешкім де құлағына қыстырмайды. Өйткені шындық әлсіз. Ол ешкіммен күресе алмайды.
Сол себепті де Аяған секілділердің талайы 170 статьяның бірінші тармағы бойынша сотталып, үш жылға кесілген. Міртемір ауыз толтырып айтатындай үлкен кінәсі болмаса да 56, 58 статьялармен айыпталып, 12 жылға сотталған пешенесінің соры бес батпан бейшараларды да көрген. Ашық ауыз аңқау сорлылар ойын ашық айтқаны үшін жазықты болды. Оңашада Кеңес үкіметін жерден алып, жерге салатын кейбіреу ештеңеге ұрынбай-ақ ұрттап ішіп, шайқап төгіп, жалғанды жалпағынан басып, тайраңдап жүр. Ондайларға жала жұқпайды. Осыдан үш жыл бұрынғы бір оқиға Міртемірдің есінде. Шалғайдағы ауданнан “ Кеңес үкіметіне тілі тиді, пиғылы жат ” деген желеумен бір жігітті алып келіп қамаған. Тергеу ісі Міртемірге тапсырылған. Істің байыбына барып қараса, соншама даурықтырып, Мемлекеттік қауіпсіздік комитетіне сүйрейтіндей кінәсі жоқ екен. Өзіне тете інісін біреулер ұрып өлтіріп кеткен. Заң орындары кінәлі адамдарды таба алмай іс жабылған. Інісінің өліміне қайғырып, қан жұтып жүрген жігіт ашумен барып аудандық прокурорына ауыр сөз айтады. Бірнеше күн өткен соң көршісінің үйінде ішіп отырып: – Туған жеріңде жүрсең өлер ме едің, бауырым, – деп өкіреді. Бөтен екенбіз ғой, құдай-ау!.. Бар болғаны осы.
Жігіттің ата-анасы мың тоғыз жүз елу бесінші жылы Қытайдан өтіп келген екен. Прокурордың тапсырмасымен әлдекімдер Мемлекеттік қауіпсіздік комитетінің аудандық бөліміне арыз айдап жібереді. Сол мекеменің “ қызу қанды ” жас қызметкері “ пиғылы бөтен ” жігіттің соңына түсіп келіп береді, әркім-әркімнің аузынан мол материал жинап, қорыққанынан жақ жүні үрпиіп жүдеп кеткен жігітті дедектетіп Алматыға алып келген. Басқа біреудің қолына түссе ол жігіттің тағдырының қалай шешілерін Міртемір білмейді. Көп статьяның біріне ілігіп, айдалып кетер ме еді. Қатты қорқытып қойған ба, қағазға түскен айыптау қорытындысын жоққа шығаруға шамасы келмей, мойындай береді. Құдай атып, ішіп отырып айтып қойыппын. Кешіре гөр, ағатай! Көп дабырайтпай әлгінің ісін жауып, өзін босаттырып жіберді. Жігіттің сондағы қуанышында шек жоқ еді. Бұл жақсылығыңды өмір бойы өтей алмаймын-ау әттең... – деп көзіне жас алып, Міртемірді құшақтап, өкіріп тұрып жылаған. Ауылдағылар мені аямауға бекінген. Бұрынғы келініңізбен дәм-тұзымыз жараспады. Ол прокурордың балдызы еді... Міртемірдің байқауынша, Аяған да сондай бір мінәйі себепке байланысты қуғын көрген. Оны ақтап алу оңайға түспейді. Байқауынша, аңысын аңдып, нысанаға алып отырған адамдар бар сияқты.
Және олар тамырын тереңге жіберген, қарсыласқанның омыртқасын үзетін тегеурінді топқа ұқсайды. Күшіне сенген топ ешкімді аямайды. Шындық жеңіп, жаладан құтылсақ болды да. Міртемірдің өзіне деген ниетін таныған сол пиғылы бөтен адамның алдында кірпік қақпай қасарысып қалатын жігіт көзіне үйірілген жасты жасырғанған жоқ. Олар да сіздің... Бұдан арыға Аяғанның шамасы келмеді, дауысы дірілдеп, тілі икемге көнбей булықты. Дап-дардай болып осалдық танытқанына қысылды ма, ақырын ғана езу тартып, басын шайқап-ш.айқап қойды. Тасада тұрған біреу бар-ау, сірә. Аяған ойланып біраз отырды, сонан соң әнтек езу тартып, бас шайқады. Өзін ұнатпайтын, жек көретін адамдарды біледі. Әлгілерді атап-атап айтуына болар еді, көзімен көріп, қолымен ұстап алмаған соң оларға жала жабуға ары бармады. Өткен жолы арызға қол қойғандардың арасынан Алмастың аты-жөнін көрді. Оның дәл осындай иттікке баратындығына өліп бара жатса да сенбейді. Әрқашан ойында Жақия тұрады. Өзіне қарсы істің бәрін сол сүмелектің ұйымдастырып жүргенін іші сезеді. Қазір де, міне тілінің ұшында тұрған Жақия Тайлақұлының атын атай алмай, жағы қарысып отыр. Сіздің ойыңызды көпшілік дұрыс түсінбейді.
Кез келген мәселеге үстем ұлттың көзімен қарап, баға береміз. Ол жақұт немесе молдаван болса ешкім көңіл бөлмес еді. Үндемеуге үйрену де үлкен өнер. Ауғанстандағы соғысқа қарсы студенттердің арасында үгіт жүргізбегеніңізді дәлелдеу қажет. Не дейсің, қалай дәлелдейсің дегендей ыңғай бар жүзінде. Студенттердің арасында сенімді адамдарыңыз бар ма? Үшінші курста... – Тағы кімдер бар? Ол сіздің Ауғанстандағы соғысқа қарсы сөз айтқаныңызды растапты, – деді. Өзіміздің Алмас... – Иә, өзіңіздің Алмасыңыз... Аяған күлді. Бірақ күлкісі жылаған адамның дауысына ұқсап кетті. Міртемірдің жаңағы хабарына мүлде сенген жоқ. Анау бір кезде Мақсұт та сондай шатпақты көрсеткен. Ол кезде мүлде сенбеп еді. Әлі де сол ниетте, мұндай сатқындық басқадан шығар, ал өзі білетін Алмас басын кесіп алса да ондай иттікке бармайды. Брежневтің журналға басылған суретіне сақал-мұрт жасап, екі омырауын Алтын Жұлдызға толтырып, басына киіз қалпақ кигізіп жүрген Елжас болатын. Ойында ештеңе жоқ, екі бүктеп, бір кітаптың арасына салып қойған. Менің мақсатым – сол айыптарды мейлінше жеңілдету. Ал өз міндетімді дұрыс атқарғаным үшін рахмет дәмету ақылға сыймайды, – деп күлді жігіт.
Адам – қоғамның капиталы. Мысалы, Біріккен Ұлттар Ұйымының Бас Ассамблеясы 1948 жылы қабылдаған адам правосы жөніндегі жалпыхалықтық декларациясының бір данасы сіздің үйден табылған. Ең дұрыс жол – кейбір қатеңізді мойындап, кешірім сұрайсыз. Бізді де аңдып отырғандар бар. Сөз осымен тәмам. Күйсек бірге күйерміз, – деп жымиды тергеуші. Осымен әңгіме аяқталды дегендей орнынан тұрып, жігітке қолын ұсынды. Мақсұт мені құлататын орды тереңдетіп қазып қойған сияқты еді ғой. Осы үйдің ішінде жүріп бізде ештеңе білмейміз. Аяған ойланып қалды. Көңілінде кілкіп тұрған көп сұрақтың жауабын Міртемірден ала алмасын іші сезіп үндемеді. Камерасына қайтып келе жатып әртүрлі ойға кетті. Әлдекімнің арашаға түскенін түсінді. Москваға жазған хаты ойына оралды. Бәлкім, сол хаттың шамағаты тиген шығар. Әлде Алмас пен Асылханның ісі ме екен? Төсек тартып жатса да, кінәсіз күйген шәкіртін арашалап алу үшін асқан қайсарлықпен күресіп, үйірлі қасқырмен жалғыз алысқан ұстазы Алдиярды ойлағанда жүрегі жылып сала берді. Аяған көп ұзамай кең дүниеге шығып, азаттықтың кәусар ауасын жұтатындығына сенді. Қасынан қалмай шашбауын көтеріп жүретін нөкерлері де сырт айналды.
Олардың Ерік пен Қанаттың жыртысын жыртып, деканат пен ректоратқа шабуылдап дүрлігіп жүргеніне бірнеше күн. Олардың өтініш-тілегіне құлақ қойып, шикі шаруаның мәнісіне барып жатқан ешкім жоқ. Алдына өтініш айтып келген үш студентке декан ай-шай жоқ дүрсе қоя берген. Олар наркотик сататындармен сыбайлас. Ал сендер мәселенің байыбына бармай айқайға аттын қосып жүрсіңдер, – деген деканның сөзіне үшеуі бірдей күлген. Неге жала жабасыз? Студенттерден мұндай батылдық күтпеген Жақия әдепкіде абдырап қалған, ашуға мініп, үшеуін ықтырып алудан басқа амалының жоқтығын түсінген декан айқайға басқан. Жағдайға байланысты құбылып, небір қиын кезде сынаптай сырғанап жол тауып кететін Жақия бұл жолы қателесті, әділетсіз шешімге қарсылық білдіріп келген үшеудің көңілін аулап, алдап-сулап шығарып салудың орнына оларды ашуландырып алды. Үкіметке қарсы адаммен байланыс жасайтындарың да белгілі бізге. Белді бекем буып келген үшеуі ықпады. Біріне-бірі қарады да, үндеспей ұғысты. Біз оған байланысты жазылған айғақ хатымызды қайтып аламыз, – деді үшеудің бірі. Үш студент Жақия ойын жинап үлгергенше шығып кетті. Декан ашуға булығып, сылқ түсіп, сұлық отырып қалған.
Ашуы тарқап, болған жағдайды ақыл таразысына салып, ой елегінен өткізген Жақия таяқтың өз маңдайына тиетінін сезген соң дереу Алмасты шақырып алған. Әдеттегідей асты-үстіне түсіп, жылы сөйлеп жылмаңдамай төтесінен тартты. Жаңа ғана осында үшеуі келіп кетті. Деканның нені меңзеп тұрғанін іші сезді. Совет заңын сыйламағандық! Жылы сөйлеп, кез келген адамды майлы ішекше айналдыратын деканның мына қылығына Алмас түсіне алмады. Қуатов – жау!.. Алмас не дерін білмей қысылды. Оның ниетін декан бірден таныды. Сеніп жүрген адамының жеме-жемге келгенде ештеңе білмеймін деп жалт бұрылып кететінін сезді. Алмас тіл ұшына келіп қалған сөзді ірке алмады. Олардың ішінен, мас болып жүргенін көрген емеспін. Ректорға хат жазып, мәлімдеме жасаған мен емес, мына сен!.. Білмеймін... Жаңа көріп тұрғандай Жақия оған таң қала қарады. Бұл жолы Алмас та көзін алып қашып, әбігерге түсіп, төменшіктеген жоқ. Қыр соңынан өкшелеп қалмай жүретін қорқынышты ұмытып, ызаның ырқында кетті. Жақия бастаған әңгімесін қоздатса Алмас одан сайын өршеленіп кетер еді. Жас жігіттің ызадан түтігіп кеткен жүзін көріп, қу мүйіз декан қазан қайнатардай ашуын сабырға жеңдіріп, оны алдарқату үшін езу тартты.
Бізге тізе қосып, әрекет жасау керек. Таяқ алдымен екеуміздің шекемізге тиеді. Маған ештеңенің керегі жоқ, – деп ағынан жарылып, шынын айтты жігіт. Сен жағалаудан ұзап кеттің, Алмасжан, – деп декан суық жымиды. Сен өзің үшін... Өзіңді қорғау үшін әрекет жасауға, күресуге міндеттісің. Дүрлікпесін. Олар Қуатовтың жағына шығып кетуі мүмкін. Ол түрмеден шықса түседі соңымызға, б-а-ала... Алмас селк етіп, деканға жалт қарады. Мекерси күліп, кез келген адамға одырайып шекесінен қарайтын Жақияның жүні жығылып қалған сияқты, өңі солғын. Мемлекеттік қауіпсіздік комитетінің қолына түскен адамның су жұқтырмай құтылып шыққанын естісе құлағы керең болсын. Жақиянікі не ғауіп? Әлде бір әңгімені құлағы шалды ма екен? Алмастың екі беті дуылдап, басына қан шапшыды. Соңынан қуған қауіптен қашып келіп, тұйыққа тірелгендей шарасыз күйге түскен пенденің кебін киген. Қызбалық жасамасын. Біздің қолымыз ұзын. Ешкімді аямаймыз. Бұрын тура қарай алмай бүгежектеп тұратын ынжықтау баланың не себепті тік сөйлеп тұрғанын Жақия іштей бағамдады. Жақия ойланып қалды. Өтініш айтып, Байларовтың алдына барса ол не дейді? Қандай себеп айту керек? Ол түсінсе жақсы.
Ал Байларов қасақана түсінбейді. Күні кеше өзі қол қойып, оқудан шығарып жіберген екі студентті қайта қабылдап, беделін түсірмейтіні белгілі. Таяқ Жақияның маңдайына тиеді. Мұса Байларовтың қаһарына іліккен пенденің қандай қалге ұшырарын мүйізі қарағайдай атақты ғалым Алдияр Ақпанұлы дәлелдеді. Соңғы уақытта Байларов мұны жақындатпай жүр. Қабағы салқын. Сөзін жүре тыңдайтын әдет тауыпты. Бекер емес. Қуатовтың шаруасына Сәруаров деген біреу араласып, біткелі тұрған іске үлкен кедергі жасап, дымын құртты. Оған міне, студенттердің дауысы қосылып, уайымы ұлғайып тұр. Өрісі тарылып, жан-жағынан жаманшылық анталап келеді. Жан сақтау үшін жанталасу керек. Сонда не істемек? Студенттердің көңілін таппаса өрт шығып кетуі мүмкін. Оларды тыныштандыру мына баланың қолынан келе ме? Оңайшылықпен көнейін деп тұрған олар жоқ. Тіпті икемге келмей бара жатса барлық салмақты осы балаға аударып тастап, құтылып кетуге тырысар. Жақия өзінен көз алмай түнеріп тұрған жігітке күле қарағанмен оның түсі жылымады. Момын Алмас адам танымастай өзгеріп кеткен сияқты, күні кеше қалбалақтап, кісінің бетіне тура қарай алмай бет моншағы төгіліп, қысылып тұрушы еді. Өзгерген. Себебі не? Қалай білудің ретін таппай тұрғанда жігіттің өзі шешілді.
Декан көзін кеңірек ашып, жігіттің қуырыла түскен танауына қарап, езу тартты. Мына бала түпкі ой, ниетін сезіп қойған секілді. Әлде дүниені тауысқан қу мүйіз профессор Алмастың басын айналдырып, жадылап жіберді ме екен?! Үн-түнсіз ұзақ отырды. Саған не болды? Оның дәл осылай дерін алдын-ала біліп жүргендей Жақия мүлде таң қалған жоқ. Аяңдап барып орнына отырды да, тартпасын ашып, бір парақ қағаз алды. Әлгі қағазды жігіттің алдына тастады. Алмас бір парақ қағазға көз жүгіртті. Бұл Алмас Байсановты жарты жалақыға қызметке алу туралы ректордың бұйрығы екен. Қабағы ашылмай түнеріп, Жақия “ ә ” десе “ мә ” деуге дайын тұрған жігіттің маңдайынан бұрқ етіп тер шықты. Жетімдік иттің талауына түсіп, жүрегі әбден шайлығып қалған Алмастың көңілін күйрек сезім арбады. Осы жақсылықтарды сені мұқату үшін, сүріндіру үшін әдейі жасап жүр екенмін ғой. Түсінігің осы болса, рахмет! Кешірім сұрағысы келіп оқталған, бірақ тілі икемге көнбей дағдарды. Жоқшылық арқасына аяздай батып, көрінгенге жаутаңдап жүріп ержеткен Алмас әлдекімнің бір ауыз жылы сөзіне кәдімгідей марқайып қалатын.
Ештеңесін бөліп бермесе де жылы сөзге сараңдық жасамаған пендеге іші жылып, тілектес болып жүретін. Ал дәл Жақиядай жақсылық жасаған ешкім жоқ. Еш еңбегі сіңбесе де жетпіс сом жалақысы бар қызметке алмақшы. Жетпіс сом! Осы күнге дейін жоқшылықтың, тапшылықтың құшағынан шыға алмай жүрген Алмас үшін бұл ғайыптан түсе салған стипендиясы жаңа туған нәрестеге арнап жасалған көрпе сияқты басына тартса аяғы, аяғына жапса кеудесіне жетпей таршылықтың тауқыметін мықтап тартқан жоқ па. Өзіне қамқор болып, жақсылығын аямай жүрген адамның жағасына жармасқаны қай сасқаны?! Соншалық шалқаятындай тіреп тұрған кімі бар? Алмас өзін аямай сөкті. Дәл осы сәт қара жердің тесігі болса кіріп-ақ кетер еді. Ал сен сияқты болашағы бар жастарға қамқорлық жасау біздің міндет. Осымен әңгіме бітті дегендей орнынан тұрып, Алмасқа қолын ұсынды. Жігіттің алақаны быршып терлеп тұр екен, жиіркене тұра Жақия қолын тартып алмады. Бұрынғыдай иығынан қаусыра құшақтап, есік алдына дейін ұзатып салған жоқ. Деканның алдынан жүні жығылып, сүмірейіп шыққан Алмас аудиторияға келіп, жападан жалғыз ұзақ отырды. Курстастары қарсылықтарын ашық білдіріп, лекциядан кетіп қалыпты. Олар талаптары орындалғанша лекцияларға келмеуі мүмкін. Сол үшін ректор деканды шырылдатады.
Жақия мұны бекер шақырған жоқ, жанашыр, жақын адам деп есептейтіндіктен көмек сұрап еді, қайдағы жоқты қыжыртып, шалқасынан түсе жаздады. Бұл тексіздік. Тауықтың миындай ғана миы болса өзіне жақсылық жасап жүрген адамның бетінен алып, меселін қайтарар ма еді. Көргенсіздік мұнысы. Жақияның өзіне жасаған жақсылықтарының қарымтасын қайтаруға міндетті. Сонда не істеуі керек? Ойы онға, санасы санға бөлінген Алмас тұйықтан шығар жол таба алмай ұзақ отырды. Бір түйінге келмей орнынан тұрып, сыртқа шықты. Кеше жауған қалың қар әлі кірлей қоймапты. Аспан нілге шайғандай тап-таза, күн мейірін төгіп тұрғанмен ауада шым-шым аяз бар. Ұлпа қар қатып, буыны бекіп үлгермепті, Алмас көсіп алды, суға салған мақта сияқты екен. Қалың қардың ұзақ жатпасын түсінді. Аз күнде көктем шығатынын еске алды, бірақ көңілін құрсаған мұң сейіле қоймады. Әне-міне дегенше табалдырықтан аттағалы тұрған көктеммен бірге бір жаманшылық келердей Алмастың басын уайым қаңғыртты. Наурыз айының бел ортасына дейін қайта-қайта қар жауып, аяз кәріне мінді. Сонан кейін төрт-бес күн бойы аспан тазарып, күннің қызуы көтерілген, буыны бекіп үлгермеген қар еріп, Жер-Ана жоса-жоса болып терледі.
Алматының көшелерімен сел жүрді. Наурыздың аяғына қарай қара суық қағынды. Ауа райының қайта-қайта құбылып, өзгере бергені Әсемге жақпады. Ауруханадан сіңіріне ілініп, әлсіреп шыққан бейшара екі күннің бірінде бас көтере алмай жатып қалатын болып жүр. Бір үйдің салмағы әне-міне деп күнін санап отырған Хадишаның иығына түсті, таң атпай тұрып, Бибіні балалар бақшасына апарушы еді, қазір оған шамасы жоқ, денесі ауырлап, жүріп-тұруы қиындады. Соған қарамастан тыным таппайды, аяңдап дүкенге барып қайтады, бала-шағаның киімін жуып, тамағын дайындайды. Алдияр Ақпанұлының келімді-кетімді қонай үзілмейтін пәтері анау бір кезде қан базарға айналып кетіп еді, Асылханның қазасынан кейін адам аяғы сиреді. Аракідік сағындырып барып бас сұғып шығатын Ақбота көптен бері көрінбей кетті, бейшара қыз Асылханның қазасынан кейін жақ жүні үрпиіп, көзі шүңірейіп, әжептәуір жүдеген. Соңғы рет көргенде оның көркіне Әсем мен Хадишаның көңілі толды. Қымс етсе көзі боталап, Асылханның атын аузынан тастамай мұңайып отыратын қыз жаңалықтарын айтып, самбырлап сөйлеп, рахаттанып күлгенде екеуі қуаныштан көздеріне жас алған. Әсем мен Хадиша оның маңдайының ашылып, бақытты болуын құдайдан тілеп, өңі қуаныштан гүл-гүл жайнаған Ақботаны кезек-кезек құшақтап, жақсы тілектерін аямаған.
Содан бері Ақбота хабарсыз. Үнсіз кетті деп оны кінәлап жатқан ешкім жоқ. Қыздың бұл үйге жиі-жиі келмейтін себебі екеуіне де түсінікті. Тірі адам тіршілігін жасайды. Ол қашанғы сор сораптап, мұңға тұншығып жүрсін. Бұл үй ескіні еске салады, ұмытылуға айналған қылықты күндерді, Асылханның тәтті сөздерін, ләззәтті сәттерді тірілтеді. Ескінің еске түскені Ақбота үшін азап. Үріп ауызға салғандай қыздың он екі де бір гүлі ашылмай жатып қасірет жұтып, қайғыға қақалғаны кімге керек?! Оны білетіндердің тілегі жақсы. Алланың нұры Ақботаның басына бақыт болып жауса дейді екеуі. Әсем мен Хадиша ешқашан Алмасты ауызға алмайды, бірақ екеуінің көңілінде әмісе сол тұрады. Әсем бірнеше мәрте Алмасты тауып, осында ертіп келуді ойлаған. Бірақ Хадишаның жарасының аузын тырнауға батылы бармай, ішінен тынды. Алғашқы күні Әсем жігіттің атын аузына алып, әңгіме бастағысы келген. Хадишаның екі көзі боталап, бөлмеден шығып кеткен. Осы жағдайдан кейін екеуі де оны біржола ұмытқандай болып жүрген. Анау күні Әсем жігіттің атын атап, ептеп емеурін танытқан. Хадишаның жүзі сұрланып, екі көзіне ыза тұнған. Денің сау болса ешкімге жалынбайсың.
Адамға керегі денсаулық қой, – деп күрсінген келіншек. Екеуінің Алмас туралы әңгімесі осымен таусылған. Рас, Хадиша үмітін үзбейді, оны көп күтті. Алмас кіріп келердей елегізіп, кірпігі айқаспай атар таңды ұйқысыз қарсы алған күндерін санап тауыса алмас. Қайғыдан көкірегі қарс айырылып, ағыл-тегіл төгілген көз жасын жинаса телегей теңіз болар еді. Аяғы ауырлай бастағанда қашып жоламай кеткен Алмасты іздеп, жатақхананы торуылдап жүріп өткізген күндерінің есебінен жаңылды. Жатақханаға күн сайын барғанмен ішке кіруге батылы жетпей, кірпігін жасқа шылап, түннің бір уағында қайтып келетін Хадишаны бірге тұратын қыздар жұбата алмай шаршайтын. Құрбылары Алмасты іздеп тауып, болған жағдайды айтқанда оның шалқасынан түсіп тулағанын, безектеп басын алып қашқанын естімегенде Хадиша одан күдерін үзбес еді. Алмастың пиғылын білгеннен кейін жағдайының қиындығына қарамастан, бірге тұратын құрбыларының дегеніне көнбей туа біткен тік мінезіне еріп, қырсықты да қалды. Қанша жерден көңілі қалып, Алмастың өзіне жасаған иттігіне күйініп, оны екі дүниеде кешпеске бекінгенмен жүрегінің түкпіріндегі оттың өшіп болмағанын Хадишаның өзі ғана білетін. Алмас туралы айтылатын әңгімеге аңсары ауып тұрғанмен өзге түгіл өзінен жасырып жүрген сыры әшкере болардай күдіктенетін.
Хадишаның жігіттің аты аталса кірпідей жиырылатыны сондықтан еді. Қыз әңгімеден қашқақтап, жасырып, жапқанмен Алмасқа деген көңілінің біржола суымағанын Әсем ептеп сезетін. Хадиша аман-есен босанса Алмасты іздеп тауып, перзентханаға алып барамын деп жүрген келіншек ауа райына байланысты ма, жоқ әлде, ескі сырқаты ушықты ма, кешелі бері бас көтере алмай жатыр. Таң атқалы екі рет жедел жәрдем келіп, әртүрлі ем жасағанмен келіншектің жағдайы жақсара қоймады. Күнін санап отырған Хадиша босана қалса екі баласына қарайтын адамның жоқтығын ойлап, дәрігердің ауруханаға алып кетеміз дегеніне көнбей қасарысты. Маған бола мазасызданба. Ауа райы қалыпқа түссе мен оп-оңай жазыла саламын. Ауа райы дұрысталғанмен Әсемнің жағдайы жақсармады, қайта-қайта демігіп, тынысы тарылып, Хадишаның есін шығарды. Келіншектің жүзі оңған шүберектей бозарып, танауы қусырылып кеткен, дем жетпей қысылғанда екі көзі аларып, әне-міне дегенше үзіліп кететіндей болып көрінеді. Оған қандай көмек көрсетерін білмей абыржыған Хадиша әре-бері жүгіріп есі кетті. Кішкентай Бибі бір сұмдықты сезгендей дем жетпей тұншыққан шешесінің аяғын құшақтап алған, анасының қиналғанын көріп, шыр-шыр етеді. Елжас анасының қолынан айырылмастай ұстап алған, егіліп тұр.
Елжас, анау бөлмеге барыңдар, – деуге Әсемнің шамасы әрең жетті. Тыпырлап жүрген Әсемнің санасына енді ғана сәуле түсіп, анасының аяғын құшып шырылдаған Бибіні көтеріп, басқа бөлмеге алып барды. Соңынан ілесе кірген Елжасқа: Қозғалмай отырыңдар! Оны елейтіндей мұрша қайда, жүгіре басып қиналып жатқан келіншекке келді. Жаңа ғана тік отырған Әсем бір қырынан жатып қалыпты, дем жетпей тыпырлап, жанталасқан келіншектің ерні көгеріп, жүзі бозарып кетіпті. Ішінің солқылдап ауырғанына қарамай оның басын сүйеп, су ішкізді, бірақ Әсемнің жағдайы оңала қоймады. Шыбын жаны шырқыраған Хадиша жедел жәрдемге телефон соқты. Трубканы орнына қойғаннан кейін іштегі нәресте қатты бұлқынып, “ өенр ” шығарды. Сүйек-сүйегі сынып, бұлшық еттері дар-дар айырылып кететін секілді. Басы айналып, екі көзіне тер құйылды. Құлап қалмас үшін қабырғаға сүйенді. Жанын қинаған ауруды елегісі келмей астыңғы ернін қыршып тістеп алды, тіліне кермек дәм білінді. Сүйек-сүйегі шытынап, бұлшық еттері шыт-шыт айырылып, терісі жыртылған тәрізді. Қаншама тістенгенмен жанына батқан азапқа шыдамаған Хадишаның жан дауысы шықты.
Ол бар күшін жинап алып, солқылдап төмен түсіп бара жатқандай болып көрінген құрсағын қос қолымен жоғары көтеріп, қабырға жағалап, Әсем жатқан бөлмеге кірді. Келіншек терге малшынып, ентігіп жатыр екен. Ішін ұстап, бір басып, екі басып жақындап келе жатқан Хадишаның қандай жағдайға тап болғанын түсінген тәрізді. Құдайдың мына қылығына күйінді ме, көзінен ағыл-тегіл жас парлап қоя берді. Екеуінің көзі тоқайласқан, Хадиша шошып кетті. Әсемнің көзінде жылт жоқ екен. Әсем жауап берудің орнына ақырын ғана езу тартты да, әнтек көтеріп алған басына ие бола алмай сол жағына сылқ құлады... Ішке апыр-топыр болып әлдекімдер кірді. Жарық дүниеге асыққан тентек тағы да бұлқынды. Хадиша қабырғаға сүйенді. Әлдекімдер қолтығына жармасып, дедектетіп жетелеп ала жөнелді. А-а-н-д-а а-а-д-а-м қиналып жатыр, – деді ол дауыстап. Оның көзіне құлақ қойған ешкім жоқ, жетелеп әкелген күйі жедел жәрдем машинасына отырғызып, есікті тарс жапты. Оталып дайын тұрған машина ытырылып алға ұмтылды. Ақ халат киген әйелдің біреуі қалып қойды. Тәубасын іштей қайталап, құдайына сыйынып бара жатқан Хадиша көңіліне соны медет қылды.
Дәл сол күні бір пенденің талқаны таусылып, мынау сайқал дүниенің қызығы мен шыжығын, қасіреті мен қайғысын басқаларға қалдырып, Жер-Ананың сұп-суық құшағына кірді. Бар жағдайды ересектеу Елжастан біліп, көрші-қолаң ақылдаса келе, бір қиырда жалғыз ұлдың тілеуін тілеп, елегізіп жақсы хабар күтіп жатқан шал-кемпірге келіндерінің қайтпас сапарға аттанғанын хабарлап, жеделхат жөнелтті. Ертесіне кешкілік Алдияр Ақпанұлының есігінің алдына келіп тоқтаған совхоздың салдырлақ ГАЗ-61 машинасынан Қуат қария түсіп жатты. Көзінен тамшылаған жас сақалын жуып, қайта-қайта тізесі бүгіліп, құлап қала жаздап теңселген шалды қолтықтап келе жатқан шопыр жігіт басу айтып, жұбатып қояды. Қалалық жерде дауыс шығару әбес болады, – деп жан-жағына жаутаңдай қарайды. Аталарын күте-күте екі көздері төрт болып, төзімдері таусылған Елжас пен Бибі шырылдап жылап барып, шалдың құшағына тығылды. Аталарымен көрісіп, шырылдап жылаған екі баланың дауысы соншалық аянышты еді. Шалға басу айтып келе жатқан шопыр жігіт шыдай алмай екі көзі жасқа толып, теріс айналды. Бесіктен белдерің шықпай жатып жаратқан иеме не жазып едіңдер?! Біраз адам көз жасын сығып-сығып алды. Үйге ілесе кірген көрші-қолаң Қуат қарияға болған жағдайды баяндап, көңіл білдіріп жатыр.
Соңғы айларда жалғыз ұлдың уайымы жанына батып, қажып, қартайып кеткен шал ләм деп ауыз ашпастан, басы салбырап отырды да қойды. Қаба сақалы мен мұрты аппақ болып ағарыпты, екі беті нарттай қызарып тұратын етжеңді толық кісі еді, иығы қушиып қалыпты. Құдайдың қысастығына жасар айла-шарғысы таусылғандай іштей өксіп, кемсеңдеп отырған шалды көршілер қатты аяды. Барлық жұмысты біз реттейміз, – деді қарама-қарсы пәтерде тұратын баршын жасынан асқан ер адам. Басқалары оны үнсіз қостады. Әсем қайтыс болған күні ұл тауыпты бейшара, – деді күні бойы жападан жалғыз есік алдында отыратын неміс кемпір. Қашан қайтасыздар? Сол баланы босатса жүреміз, шырағым, – деді шал орнынан тұрып жатып. Біреуің ертіп барыңдар мені. Көршілер міндет бөлісті. Біреуі Әсемнің шаруасымен кетті, екіншісі Қуат қарияны ертіп, Аяған жатқан түрмеге тартты. Құдай деп тірлік кешкен ауыл адамының ұғымынша, мынау жарық дүниеде өлімнен басқа үлкен ештеңе жоқ. Ажалдың алдында хан да, қара да дәрменсіз. Ажал-ақиқаттың ерте ме, кеш пе іздеп табатынын білетін пенде кісі өліміне байланысты шаруаға келгенде ешқашан кербағып, кесірленбейді.
Осылай деп ойлайтын шалдың Аяғанның дәл бүгін босанып шығатындығына ешқандай да күмәні жоқ еді. Жалғызына деген сағыныш пен қайғысы қайраты қашып, әлсін-әлсін жүрісінен жаңыла беретін кәрі жүрегін жабыла талап, әл-дәрмені құрып, әрең жеткен шалды есік алдында тұрған сақшы анау бір кезгідей суық қарсы алды. Қуат қарияны бастап келген Ғали есімді көршінің сөзін әлгі немқұрайлы тыңдады, адам өлімі оған мүлде әсер етпейтін сияқты. Әлдеқайда телефон соқты, әлдекіммен қысқа ғана тілдесті, сонан кейін трубканы орнына қойып, келген екеуге бұрылды. Қуатовтың мәселесін тек сол адам ғана шеше алады. Сақшы “ білмеймін ” дегендей иығын қиқаңдатты. Балам құдай алдындағы соңғы сапарын өтесін. Босатып беріңдер, – деген шалдың сөзіне сақшы жігіт тағы да иығын қиқаңдатты. Сақшы жігіт қазақша түсінбейді деп ойлаған Ғали шалдың сөзін орысшаға аударды. Аппақ сақалыммен келіп тұрмын ғой, – деді шал оған жалбарына қарап. Әдет болып кеткен сияқты, жігіт иығын қиқаң еткізіп екі шынтағымен шалбарын көтеріп қойды. Мен есік күзетушімін. Қолымнан келмесе қайтемін енді, әкесінің!. Қазақтың баласы ғой түсінер. Жігіт екеуіне жол көрсетіп жіберді.
Бұл мекемеден беті мықтап қайтып қалған шалдың көңілінің түкпірінде түйткіл жатқанмен генералдың қабылдайтындығына, мәселесін дұрыс шешіп беретіндігіне титтей де күмәні жоқ еді. Бірақ генералдың қабылдау бөлмесіндегі жас жігіт екеуін басқа адамға сілтеп жіберді. Фарид Шайхудинов деген кісі бар. Сол адамға жолығыңдар. Шайхудинов екінші біреуге жұмсады. Қабылдаған басшылар біріне-бірі сілтеп, түртіп жіберсең қаусап қалайын деп тұрған шалды әрі итеріп, бері жығып, әбден шаршатты. Сонша жүргенмен ісінен нәтиже шықпай, күні бойғы тепең жүрістен қалжырап шаршаған шал кешкі апақ-сапақта Алдиярдың пәтеріне жетіп сүрініп жығылды. Обалы не, көршілері қабағына қарап, асты-үстіне түсіп, бәйек болып жүр. Әсемнің жұмысымен кеткен жігіт барлық шаруаны реттеп келген екен. Оның денесін бұл үйге ауылға алып қайтар кезден бір сағат бұрын әкелуге келісіпті. Ендігі мәселе Аяғанға тіреліп тұр. Жан жарын қара жердің құшағына өз қолымен тапсырып, бір уыс топырақ салу оның құдай алдындағы парызы. Басқаға ақылы жетпесе де Аяғанның тағдырының тізгінін ұстап отырғандардың дәл осыны түсінбейтіндігіне шал сенді. Түннің бір уағында көршілер тарап, шал екі немересінің жанында сопайып жалғыз қалды.
Шешесінің жанына жатпаса ұйықтай алмайтын Бибінің екі көзі қызарып кетіпті, қайта-қайта есінейді, бейшара бала қыңқылдап ұйықтай алмай жүр. Қуат қария терге төсек салып, екі немересін екі жағына алып жатқан, Бибі кемсеңдеп қоя берді. Мам-ө-ө!.. Шалдың шыбын жаны шырқырап, ішін ит тырнағандай қиналды. Немересін құшағына қысып, әр-әр жерінен сүйіп, іштей өксіген шал: – Айхай, дүние-ай! Ай, дүние-ай!.. Оны тыңдап жатқан Бибі жоқ. Анасынан біржола адасып қалғанын қу жүрегі сезетін сияқты. Әй, қу бауыр! ” деп күбірледі шал орнынан тұрып жатып. Құшақтасып жылаған екі немересіне қарап жайбарақат отыра алмасын түсініп, бөлмеден шығып кетті. Не жазып едім жаратқанға? О-о-о-һ! Көкірегін толтырып алып, тағы да күрсінді. Алқымына кептеліп тұрып қалған ып-ыстық қатты зат түсіп қала ма деп еді, жоқ, балқытып құйған қорғасындай сіресіп қатып, күйдіріп барады. Барлық кеп сол бармақтай пәлеге байланысты тәрізді, енді көкірегі өртенді. Біраздан кейіне құлағына шаншудай қадалып, жүрегін аяусыз тістелеген Бибінің дауысы тиылды.
Не істерін білмей дағдарып қалған шал немерелерінің жанына қайтып оралды, құшақтасып жатқан Елжас пен Бибіні көріп, жүрегі елжіреді. Екеуінің жанына қисайғанмен ойы сан-саққа жүгіріп, көзі ілінбей берекесі қашты. Өткен жолы келгенде Әсемді өзмен бірге алып кетсе ол тірі қалардай кеудесін күйініш күйдірді. Білгесің ғой, сірә. Е-е-е, біз мына жүрміз сүйретіліп... Әй, дүние жалған!.. Сарғайып таң атқанша ой түкпірін ақтарып, азапқа түсіп дөңбекшіген шал біреу сабап тастағандай орнынан әрең тұрды. Шай ішіп, жан шақырмақ ниетпен ас үйге кірген, бірақ газдың тілін түсінбей әр жерін бір шұқылап, қайтып шықты. Осы кезде есік шырылдады. Емпеңдеп жеткенмен есіктің құлпысын аша алмай әуреге түсті. Былай бұрады, ашылмады. Екінші жағына бұрады, ашылмады. Әй, бұл кім ей? Кәрі адамның дауысы. Қуат қария есікті аша алмай терлеп кетті. Кілтті шығарып, қайта салды. Ашылмайды атаңның көрі!.. Сен кімсің өзі? Есікті аша алмай күйініп тұрған шал күйіп кете жаздады. Оның былайының қалай екенін түсінбеген шал шаршап тұрғанда көмекке Елжас келді. Атасының қиналып тұрғанын көріп, жымиып күлді.
Есікті аша алмай қара терге түстім. Былай да бұрадым, былай да бұрадым. Құлып бұзылып қалған ба, білмеймін. Елжас есікті оп-оңай ашты; құлыптың орта тұсына орналасқан шегенің басындай ғана темірді оңға тартып, кілтті қиналмай бұрады. Айналайын сенен. Ішке үлкен табақ көтерген көрші кемпір кірді. Табақта не барын Қуат қария білген жоқ, аппақ орамалмен бүркеп жауып қойыпты. Шегініп кемпірге жол берді. Қазақша мүлтіксіз сөйлейтін көккөз сары кемпір ас үйге қарай өтті. Ой, айналайын баласынан! Осы жасыма дейін мен не көрмедім... Кемпір кемсеңдегенмен көзі дымданбады, екі қолы қалтырап, басы қалтаңдады. Қуат қария оның нілге шайған аспан түстес көгілжім көзінен ештеңеден қайтпайтын қайсарлықтың ұшқынын байқады. Осынау пәнидің қиянатын шамадан тыс көп көрген пенде жасып, жасқаншақтап тұрушы еді, ал мына кемпір азапқа пісіп, әбден ашынып алған адам сияқты болып көрінді шалға. Шай қояйын. Құдайдын қайтсын!.. Азабы мен мазағынан басқа ештеңесін көрмедім. Оның маған деген пейілі тар тіпті. Іштей кемпірдің сөзіне қосылып, құптап отырғанмен құдіреті күшті құдайдың атына ғайбат сөз айтуға батылы бармады.
Әңгімесін әрі қарай кемпір де өрбіткен жоқ, дастархан жасап, табақтың бетіне жапқан аппақ орамалды алды. Тандырға жапқан күлшеге ұқсайтын, беті оттың табына күйіп күреңіткен самсаға шал секеммен көз тастады. Шалдың тіксініп қалғанын бірден сезді ме, мырс күлді. Асым адал, қария. Жиырма жыл өзің сияқты қара қазақтың қатыны болдым. Екі бала тауып бердім. Құдайдың разымы түсіп, пайғамбарлардың шапағаты тисін әрдайым. Әумин!.. Соқыр қазақты жиырма жыл жетектеп жүрдім. Енді қазақтан тапқан балаларың ұшпаққа алып шықсын сені. Кемпір оның сөзін құптағандай бас шұлғып отырғанмен қабағына түскен көлеңке кетпеді. Розаның көңілінде күйініш барын сезгенмен қазбалап сұрауға Қуат қарияның құлқы соқпады. Үшеуі үн-түнсіз отырып шай ішті. Самса дегені арасына ет, пияз, капуста салып пісірген таба нан екен. Тандыр күлше сияқты қытырлақ, қатты емес, ауызға салса езіліп, тіл үйіріп тұр. Елжастың қарны ашып қалыпты, самсаның жартысына жуығын жалғыз өзі жайғады. Самса шалға да ұнады. Пісірген тағамының тәтті, дәмді болғанын көріп кемпір мәз. Еркектер тасжүрек болып кеткен шетінен.
Ауылдан келген аңқау қыздарды алдап, қақпанына түсіреді де, иттің ғана балалары-ай, жылатып тастап кетеді. Баратын жері жоқ. Ал ата-аналары жаманатынан шошып, басын алып қашады. Амалы құрыған сорлы қыз сәбиін шырылдатып перзентханаға тастап кетеді. Е-е, несін айта берейін-ай. Талайының соры қайнады ғой. Туған баласын тастап кетеді деген сұмдықты кім естіген. Хадишаның да баратын жері жоқ-ау, сірә. Ай-й, атаңның көрі-ай! Күнәсіз періштенің көз жасына қалған қай нәлет екен?! Ит-ай!.. Нәрестенің обал-сауабына қарамайды қазіргілер. Көшеде кішкентай шарана шырылдап жатса, қайырылып келіп, қолына алар ма екен солар. Атам қазақта жоқ дерт қой бұл. Екі кәрінің әңгімесіне құлақ түріп, мұңайып отырған немересін қапсыра құшақтап, мейірі қанбай шашынан иіскеді. Ой, сорлы бала-ай! Онысын бәтіңкенің бауымен айқыш-ұйқыш орап, шандып байлап тастапты. Түйінін шешіп, ораын жазды да, кемпірдің алдына жүз сом ақша тастады. Кешке ауылға жүреміз. Мәйітті көп жатқызып қорлауға болмайды. Ел-жұрт күтіп отыр. Көмейіне келген сөзін бұл жолы да іркіп қалды. Ғали Қуат қарияны Министрлер Кеңесіне қарайтын орталық ауруханаға алып келді.
Мемлекеттік қауіпсіздік комитетіндегідей бүгежектеп, міңгірлеп тұрған жоқ, халат беретін кемпір күңкілдей бастап еді, бастырмалатып, аузын аштырмады. Екі халат алып, бірін шалға беріп, екіншісін өзі жамылып, үшінші қабатқа көтерілді. Қуат қария сақал-шашы өсіп, аппақ болып ағарып, қимыл қыбырсыз жатқан Алдияр Ақпанұлын әдепкіде танымады. Қу сүйегі қалған, жанарында жылт еткен сәуле жоқ шал өзі білетін Алдиярға мүлде ұқсамайтындай болып көрінді. Алдияр Ақпанұлы келген екеуге ілтипат білдіріп, жымиып күлді. Оның былқ-сылқ еткен жансыз қолын ұстаған, тастай екен. Қуат қарияның жүрегі тіксініп қалды. Еңкейіп Алдиярдың маңдайынан сүйді. Жымиып күлгені болмаса, Алдекең ләм деп жақ ашпады, екі көзі жаудырап, қимылсыз жатыр. Ойында ештеңе жоқ Қуат қария даңғырдап сөйлеп, ара-арасында сұрақ беріп қояды. Мен тасмаңдайды қасірет ерттеп мініп алды ғой, несін айта берейін. Келінім. Әсемімнен айырылып, сорлап қалдым ғой, Алдеке-ау, – деп шал көз жасын сығып-сығып алды. Манадан бері жымиып күліп, жайбарақат жатқан Алдиярдың танауы қусырылып, қабағы шытылды, сонан соң иегі кемсеңдеп, көз шарасы жасқа толды.
Шиеттей үш баласын сағатын санап, “ шықпа жаным, шықпалап ” отырған өлмелі кемпір мен шалға тастап кетті ол. Анда-санда мұрнын қорқ-қорқ еткізіп тартып қояды. Екі көзінен атып-атып шыққан тамшылар екі құлағына қарай құлдилады. Тірідей өлдім ғой мен тасмаңдай. Тірі боп жерде, өлі боп көрде жоқпын, – деп сұңқылдаған Қуаттың айтқаны жанды жеріне тиді ме, Алдияр басын әрі-бері күшпен қозғап, өксіді-ай келіп. Оның көз жасын құрғатып, қосыла жылап, сұңқылдап отырған Қуатқа көрші төсектегі қасқа бас кісі ренжи сөйледі. Ауру адамды сонша қинағаныңыз не?! Ол кісі мүлде сөйлей алмайды. Кәне, тезірек кетіңдер! – деп дауыс көтеріп, ашу шақырды. Асыл текті бекзатым-ау! Төрт аяқтап бірдей ақсаған тұлпарым-ай! – деп Алдиярды құшақтап егілген Қуат кенет басын көтеріп алып, профессорға күле қарады. Қалтасынан көлдей орамалын алып, оның көзін құрғатты. Көз шарасы жасқа толған Алдияр қинала езу тартты. Осы кезде медбике келіп, рұқсатсыз кірген екеуге реніш білдірді. Тағдыр бізді тағы да табысуға жазсын. Қош, асыл адам!
Бір ауыз сөзге зар болып жатқан Алдияр Ақпанұлы көңілінде сайрап тұрған асыл сөздерін айта алмай жылап қалды. Мемлекеттік қауіпсіздік комитетіне жеткенше Қуат қария өксігін баса алмай, Алдиярдың атын сан қайталап, оның жасаған жақсылықтарын айтып, сөйлеп келді. Көршісінің жағдайын Қуаттан жақсы білетін Ғали сөзге араласқан жоқ, тілден қалған ардақты адамды көріп, көңілі бұзылған жігіт Алдекеңнің талқаны таусылуға айналғанын сезді. Тамағына тас тығылғандай іздеп шыққан бекеттеріне маңдай тірегенше ауыз ашпады. Қауіпсіздік комитетінің емен есігінің тұтқасынан ұстап тұрып: – Әй, өмір-ай! Бүгін де сақшыдан әрі өте алмай тоқтады. Ол әлдеқайда телефон соғып, әлдекіммен сөйлескеннен кейін: – Тоса тұрыңыздар, – деді. Көп ұзамай үсті-басы мұнтаздай шашын бір шекесінен жарып, жылмитып тараған, жерді ойып жібере жаздап нығыз басып жүретін, ұзын бойлы қазақ жігіті келіп, Қуат пен Ғалиды ертіп, екінші қабатқа көтерілді. Шағындау бөлмеге алып кіріп, мәселенің байыбына барған соң әлдекімге қоңырау шалып, жағдайды баяндады. Сонан кейін екеуін басқа адамға алып барды. Бейтанс келген екеудің шаруасын тағы да қайталап сұрап, алдында жатқан қалың дәптерге жазып қойды. Мен басшылармен сөйлесіп көрейін, – деп орнынан тұрды.
Көмектесе гөр, қазақтың баласы екенсің, – деп жыламсырады шал оған жалбарына қарап. Үш күннен кейін өзім жетелеп әкеліп берейін. Басшылармен ақылдасайық, ақсақал, – деді шашын қысқалап қырықтырып кірпінің жотасындай тікірейтіп қойған шикі сары жігіт. Кеңес үкіметіне сіңірген азды-көпті еңбегім бар. Елу жылдан бері кәмөнест партиясының мүшесімін. Келінімнің мәйітін алысқа, ауылға алып кетуге келдім, – деді шал дауысы дірілдеп. Қуат пен Ғалиды ұзын жігіт өз бөлмесіне алып келіп, үн-түнсіз өз шаруасына кірісті. Көп ұзаған жоқ, телефон шырылдады. Осы тәрізді қысқа-қысқа сөздерден кейін трубканы орнына қойып шалға бұрылды. Аяғанымды шығарып аламын деп дәмеленіп отырған Қуат қарияның жүрегі бір кесірді сезіп, сыздап ауыра бастады. Тергеуші іссапарға кеткен. Оны ең үлкен бастықтың рұқсатынсыз ешкім де босата алмайды. Іші әлем-жәлем өртеніп, не істерін білмей отырған шалдың тілі икемге келмей қойды. Бар болғаны: – Әй, шырағым, олар да өледі ғой бір күні, – деді. Қалшиып, басын көтермей тұрған жігіт ауыз аша алмады. Мәселенің дәл осылай шешілгеніне шын қиналғандай сыңайы бар. Н-ә-ә-л-е-ет!..
Ашулы шал бар даусымен айқайлап жіберді, жігіттің бетіне қызыл бояу жайылды. Ол қалтасынан беторамалын алып, жіпсіген маңдайын сүртті. Анасы өлсе бір уыс топырақ салуға да бармас ондай нәлет. Аруақтан қорықпаған имансыздар!.. Қалшиып, жүзі нарттай ызарып тұрған жігіт аяңдап екеуінің соңына ілесті. Шығар есікке келгенде ол шалды құшақтап: – Қария, қайғыңызға ортақпыз. Келініңіздің жаны жәнәтта болсын, – деді қинала сөйлеп. Мен кішкентай адаммын. Жігіт әлдекім жүрегіне біз тығып алғандай ауырсына қабақ шытып, үн-түнсіз состиып тұрып қалды. Амалы таусылған шалдың есіне қиналған шақта Қуандық Сәруаров түсті. Өлгені тірілгендей қуанған Қуат қария телефон соққан. Ол жігіт қызметі төмендеп, бір қиырдағы облысқа ауысып кетіпті. Сеніп жүрген жалғыз адамы туралы алған хабары шалға ауыр тиді. Мынау жарық дүниеде арқа сүйер, қол ұшын берер жанашыр пенде қалмағандай жанын мұң баурады. Егіліп тұрып жалғызын жаратқанға аманаттады. Күн бесіннен ауғанда жарық дүниенің жақсылықтарынан күдерін үзіп, титықтап шаршаған шал келінінің мәйітін совхоздың салдырлақ машинасына салып, екі немересін алып, бір қиырдағы ауылына тартып кетті. Жолға шығарда егіліп тұрып қол ұшын берген көрші-қолаңға алғысын айтты.
Қиналғанда немерелеріне қамқор болған Хадишаға мың қайтара сәлем жолдады. Күні кеше бір елдің мақтанышына айналған азаматқа жайлы қоныс болған пәтер тағы да қаңырап бос қалды... 35 Қар еріп, жер дегдігеннен кейін көп уақыт бойы дым тамбай Жер-Ананың көні кеуіп, шаң көтерілді. Көше шаң, сыртқа шықса кеңсірігін газдың иісі қытықтап, түшкіріп мазасы кетеді. Ағаш біткен бүрленіп, көк қылтиғалы біраз болған, жаңбыр жауса бой көтере алмай булыққан өсімдік атаулы дүр ете түскелі тұр. Жаңбыр жауып, ағаш жапырақ жайып, жер көгерсе ел-жұрттың тынысы кеңіп, еңсесі көтерілер еді. Биылғы көктем бұрынғыларға мүлде ұқсамайды, толықситын уақыты келгенмен асығатын түрі жоқ, аспанды қорғасын түстес бұлт торлап, бірнеше күн бойы қара жерге жылт еткен сәуле тамбайды. Табиғат пен адамзаттың ұқсастығы көп, пенде атаулының көңіл күйі қазіргі ауа райы секілді, қабақтары тұнжырап, оңайшылықпен ашыла қоймайды. Бұрын көктем шығып, күн жылынысымен табиғат та, адамдар да жаңарып, жасарып құлпырып кететіндей болып көрінетін. Әсіресе аршылған жұмыртқадай болып, сыланып шыға келетін қыздар көшенің сәнін келтіріп, қараған көзді қуанышқа кенелтіп, бұлғақтап кетіп бара жатқанда көңілі ғажайып сезімге толатын.
Күні бойы ауыр жұмыстан титықтап шаршап келгеніне қарамай барын киіп, құрбыларымен бірге театрға баратын. Көктемнің ерекше бір иісі, көңілді күлкіге толтырып, желік берер сиқырлы қасиеті болушы еді. Сол сиқырлы күш қалжырап шаршап келген қыздарды жұлып алып, сыртқа, көктемге сүйрейтін. Ішпей мас, жемей тоқ өзін таңғажайып оқиғалар күтіп тұрғандай күйге түсіп, мойнына мініп алып, екі өкпеге тепкілеп, бір сәт тыным бермейтін саңырау қайғының тұтқынынан біржола босанып шыққандай шаттанушы еді. Жүрегінде аузы біткен жарасы көп бола тұра нағыз бақытты жандай сезінетін. Сол шақта ол шынында да бақытты еді. Көрмеген көп қылығы алдында болатын. Сүзіліп қарайтын толып жатқан бозөкпе бозбалаларға көз қырын да салмай, кеудесін шалқақ ұстап өтіп бара жатқан Хадишаның мерейі үстем еді. Жолыққанда жорта жарамсақтанып, мүләйімси қалатын жігіттерді менсінбей жоғарыдан қарайтын, талай-талай менменсіген “ мықтының ” кеудесіне сезім өртін қамаған арудың абайламай от басып, бетін күйдіріп алып, сыртқа шығуға жүзі шыдамай отбасында омалып отырысы мынау. Ол мүлде басқа уақыт еді. Қыздардың қосылып күлуіне, жиылып отой-томалақ, бастаңғы жасай салуына түкке тұрмайтын мінайы сылтау себеп бола салатын. Күлкіге, қуанышқа себеп табыла беретін.
Ал қазір Хадишаның көңіл-күйі, қас-қабағына қарап бүкіл дүние өзгере салған сияқты. Тіпті табиғаттың өзі де қуанышын жұртынан жасырып, некесі қиылмай жесірліктің ащы дәмін татқан келіншектің қабағын аңдып отырғандай. Хадиша бірнеше күннен бері қабағы ашылмай тұнжырап тұрған аспанды шолды, қорғасын үстес бұлттың әр-әр жері жыртылып, сол саңылаудың көгілжім аспанның мұңлы көзі жылтырайды. Аспан бұлтты болғанмен күн ыстық, ауа қапырық, газға былғанған шаң жоғары көтеріліп алып, қаланың үстін тұтып қалған сияқты. Хадишаның есіне бір қиырда қалған туған ауылы түсті. Әлі ұмыта қойған жоқ, ядролық сынақтар өткен күндері жерден шаң көтеріліп, күннің көзін перделейтін. Кенет оның жүрегін үрей қауып, тұла бойы түршікті. Аспанға қарады, қорғасын түстес бұлт дегені газға араласқан шаң сияқты. Жер-дүние бір тазарып қалар еді-ау ” деп қиялдады Хадиша. Жаңбыр жауып, ауа тазарса Асылханын далаға, кең дүниеге алып шығып, армансыз қыдырар еді. Перзентханадан шыққалы бері он бес күн болды, әлі үйде отыр. Нан, майын, сүтін Роза апасы тасып беріп жүр. Бұл бейшара тіпті бала шомылдыруды да білмейді екен, оншақты күннің аралығында Роза апасынан көп нәрсе үйренді.
Құрылыста бірге жұмыс істеген құрбылары кезек-кезек келіп, қонып кетіп жүр. Кісінің үйі болған соң ба олар именіп келіп, емін-еркін отыра алмай асығыс кетеді. Құрбылары келгенде жаны жадырап, бір жасап қалады. Жалғыз қалғанда ойына қай-қайдағылар түсіп, үйге сыймай тыпырлаған Хадиша Роза апасының пәтеріне тығылады. Кейде бір көрші бөлмеден Әсем шыға келетіндей селк ете түседі, сонан кейін-ақ өне бойын біріл билейді де, көпке дейін өзіне-өзі келе алмай дегбірі қашады. Әсемнің дәл сол күні, өзін жедел жәрдем ала жөнелген сәтте үзіліп кеткеніне осы уақытқа дейін көңіл құрғыр сенбейді. Жақсы адамдардың ерте кететіні несі екен?! Өз анасы да өмірдің рахатын көрмей тым ерте үзілді. Анасыз өмірдің қандай боларын көрді, бірде тоқ, бірде аш, әр сәт сайын жасқаншақтап, жасып жүріп ержетті. Есейіп, ел қатарына қосылдым дегенмен сол жасық мінез әр кезде алдынан кесекөлденең шығып, жасқаумен келеді. Сөйлейтін жерде сөйлей алмай, айтатын тұста тілі тұсалып, екі көзі мөлтеңдеп, мөлиіп тұрғаны. Кім біледі, Алмас бұдан жетім болғаны үішн қашқан шығар. Басынғаны да сондықтан шығар.
Іздеушісі, арқа сүйері болса бейкүнә қызды тағдырдың тәлкегіне тастап, қашып кетер ме еді. Хадиша көзінің алдына мөлт етіп шыға келген тамшыны бөбек саусағымен қағып тастап, ақырын ғана күрсінді. Есіне Елжас, Олжас, Бибі түсті. Үшеуін ойлап, көңілі жабырқады. Әбден бауыр басып қалғандікі ме, әжептәуір сағыныпты. Бибі болса кішкентай Асылханның жанынан шықпай, иіскеп жүріп, рахатқа батып қалар еді. Төртеуі бір үйдің балаларындай жетектесіп жүріп бірге өссе... Хадишаның екі беті ду ете түсті. Ой-ниетін әлдекім біліп қойғандай, аяқ астынан сап ете қалған тосын қиялға қалай еріп кеткенін түсіне алмай мықтап қысылды. Қанша бұлқынса да тосын келген ойдың тегеурінді құшағынан сытылып шыға алмай жаны дызыққан келіншек көрші бөлмеден Әсем шығып келе жатқандай шошынды. Оянып кетіп іңгәлап жылаған сәбиін көтеріп алып, құшағына қысқан: анасының дүрс-дүрс соққан жүрегінің дүрсіліне елтігендей сәби тым-тырыс тынды. Хадиша сол күйі қимыл-қозғалыссыз ұзақ тұрды, қорқыншы сейілгенмен манағы бір әзәзіл ой жүрегіне салмақ салып, санасына сіңіп қалғысы келгендей шабуылдаудан шаршайтын емес. Келіншекте қарсыласар күш қайда, сол ойдың жетегіне еріксіз ерді.
Ата-анасыз қалған үш мұңлықты, әсіресе Бибіні жүрегі езіле аяп, көзіне жас үйірілді. Шал-кемпірдің жағдайы белгілі. Олардың өздеріне күтуші керек. Аяғанның қашан ақталып шығары бір аллаға аян. Әсем марқұм денсаулығының нашарлығына қарамай Аяған жатқан түрмеге жиі баратын. Бірақ көмек қолын созатын қайырымды адам табылмай, үміті үзіліп қайтып келетін. Өмірінің соңында тым мазасыз болып кетіп еді марқұм. Алыс жолға дайындалғандай бала-шағасының, өзінің киім-кешегін жуып, үтіктеп, оларды екі чемоданға рет-ретімен салып жатқанын көріп, “ бұл кісі қайда жиналып жүр екен ” деп таң қалған. Бір шаңырақтың астында тұрып Әсемнің сырын білмепті, ол кісі де әңгімесін айтпапты. Кім біледі, бәлкім, айтуға үлгермеген шығар. Адам шіркін қал үстінде жатса да оп-оңай өле саламын деп ойлай ма?! Егер жүрегі бір қауіпті сезсе бала-шағасын Хадишаға аманаттап, Аяғанға деген сөзін жазып қалдырар еді. Көрші тұратын Ғали ағасынан естігені – Қуат қария екі күн барып, Аяғанды босатып ала алмапты. Әйелі қаза болып жатса ауыр қылмысы жоқ адамды бір-екі күнге неге босатпайды? Осыған Хадишаның ақылы жетпей қойды. Аяғанға жанашыр болар ешкім қалмады. Алдияр Ақпанұлының жағдайы белгілі.
Ол кісі де жетім, іздеушісі, жанашыры жоқ. Шәкірттерінің бәрі күні үшін Мұса Байларовқа жалпаңдайды, соның шашбауын көтереді. Ал жалғыз ұлы әкені ойлайтын қалде емес. Екі көзі төрт болып, жанашыр жақындарын күтетін Алдияр ақсақалды өзінен басқа ешкімнің іздемейтінін Хадишаның іші сезеді. Көп жыл құдайы көрші болған адамдар да көңілін сұрап барып жатпаған тәрізді. Ғалидың айтқаны рас болса, Алдияр Ақпанұлының беті енді бері қарамайтын сияқты. Осындай қиын сәтте барлық салмақты көтерер азамат жігіт болса ғой. Асылхан!.. Асыл азаматтың ғұмыры ерте үзілді ғой әттең... Оның аты өшпесін деп сәбиіне аяулы азаматтың есімін қойды. Ол тірі жүрсе қол қусырып қарап отырмай, Аяғанды босатып алу үшін әрекет жасар еді. Оның көзі жұмылған соң басқалар “ тұрымтай тұсымен, балапан басымен ” дегендей қара басының қамын күйттеп, бет-бетімен бытырап кетті. Басқаны қойшы, Аяғанның туған інісіндей болып жүретін Алмасқа не көрінген? Осы бір шешімін таптырмастай шиесі көп сұрақ әр сәт сайын Хадишаның миын мүжиді. Жігітті ойласа көмейіне өксік тығылады, көзі боталап, ұзын-ұзын кірпіктері жасқа шыланады. Артынша жанын өжет намыс қамшылап, қайсарлана түседі.
Аузын ашып, іңгәлап жылай бастаған сәбиін құшыры қанбай иіскеледі. Жарық күнім менің! Хадиша баласын емізіп отырғанда себелеп жаңбыр жауа бастады. Талай уақыттан бері дым тамбай қаңсып, шаңытып жатқан жерден бұрқ-бұрқ шаң көтерілді де биікке шығандап шыға алмай жер бауырлай қозғалып барып біржола тұншықты. Келіншек терезенің көзін ашты, бөлмеге жаңбырдың лебімен бірге көктемнің иісі лап қойды. Бақшаға барасың. Сәбилер бақшасы біздің жатақхананың жанында. Қыздар саған бесік арба сатып әперетін болды. Немене, ұйқың келді ме? Ұйықтай ғой, жарық күнім... Хадиша бүгін бірінші рет сәбиін ән салып жүріп ұйықтатты. Асылханды жатқызғаннан кейін терезе алдына келіп, сыртқа көз салды. Себелеп жауған жаңбыр толастап, аспан шайдай ашылыпты, бұлттың құшағынан сытылып шыққан күннің жүзі жарқын, мейір-шапағатын аямай төгіп тұр. Терезенің түбіндегі көк шөбі енді қылтиып келе жатқан алаңқай қыста сойған малдың терісі сияқты бусанып терлеп, буы бұрқырап жатыр. Бүгін Алдияр атасына баруы керек. Ол кісінің сүйікті тамағы – кеспе көже. Хадиша ас үйге келіп, тамақ әзірлеуге кірісті. Сағат төртте сәбиін Роза апасына аманаттап, оны-мұнысын көтеріп, Алдияр Ақпанұлы жатқан ауруханаға тартты.
Хадиша келгенде профессор ежелгі әдетімен екі көзін шарт жұмып, ұйықтаған адам сияқты болып жатқан. Жанына адам келгенін сезген жоқ. Ұяттан екі беті өртеніп тұрған Хадишаның аруақтай арып, құр сүлдері қалған шалдың Алдияр атасы екеніне сене алмай тосылып қалған жайы бар. Сақалы өсіп, алқымына түскен, ауруханаға жатқалы мұртын бастырмаған тәрізді. Екі жағы пышақ жанығандай, ұрты суалғандікі ме, бет сүйегі шодырайып көзге оғаш көрінеді екен. Еті қашқандықтан ба, екі көзі ары түсіп кеткен тәрізді, мойын мен беттің терісі ішіндегісін босатып алған қарын тәрізді салқылдап бос қалыпты. Анда-санда жұтқыншағы қалтқы сияқты батып кетіп, қайта шығады. Аракідік сонау бір тереңнен сырылдаған қорқынышты үн еміс-еміс естіліп қалады. Профессор көзін ашып алып, Хадишаға ұзақ қарады, танымағандай сыңай танытты. Алдияр оны енді танып, жүзі жылыды. Жымиып күліп, ернін шошайтып “ сүйемін ” дегендей белгі берді. Хадиша еңкейіп шалды құшақтады, ол ақырын ғана сүйді. Профессордың мүлде әлсіреп қалғанын келіншек сүйісінен сезді. Көзіне көзі түсіп еді, жаны шошыды. Алдияр Ақпанұлының көзі өшуге айналған шырақтай өлеусіреп қалыпты. Ернін жыбырлатып, әлдене деді. Дауысы мүлде естілмейді екен.
Шалдың басын көтеріп, жарты кесе кеспе көжені қинап отырып әрең ішкізді. Хадишаның білгені – шалдың қолынан жан кетіп қалған сияқты. Жаңа туған сәби тәрізді мойнын ұзақ ұстап отыра алмайды екен. Өзіне жаудырай қарап, жымиып күліп жатқна шалды жүрегі езіле аяп кетті, алқымына жас тығылды. Ерні дірілдеп, иегі кемсеңдеп сәл ғана шыдап отырды да, егіліп жылап, Алдиярды құшақтай алды. Хадиша көз жасын әрең тиып, Алдиярға күле қарады. Бибіңіз де өлердей сағынып жүрген шығар, – деді. Жымиып күліп жатқан профессордың көз шарасы жасқа толып қалыпты. Сәбидің атын Асылхан қойдым. Ерні жыбырлады. Бала сіздікі. Барлығымыз да сіздің балаңызбыз. Мен келіп тұрамын. Кішкентайым шираған соң Аяған ағаны босатып алу үшін қуынамын. Сіз тезірек жазылып шығып, маған жөн айтыңыз, жол көрсетіңіз. Сіздің ақылыңызбен аспандағы айды жерге түсіруге болады, ата. Сіз бізге, баршамызға керексіз. Алдияр Ақпанұлы үнсіз егіліп жылап жатты. Хадмша профессорға қосылып жылап отырғанын сезген жоқ. Аяғанды қорғап, деканның дегеніне көнбей кербаққан екеуін жазалау арқылы басқаларын қорқытып алса, олардың қыңқ етпей айдағанына жүретіндігіне еш күмәні жоқ еді. Бірақ оңбай қателесті.
Дүниетанымы, көзқарасы, тәрбиесі ол мүлде қарама-қайшы жаңаша ойлап, өмір сүруге талпынатын жаңа толқынның өсіп жетілгенін, оларды қорқытып, үркіту арқылы басқаруға болмайтындығын жаны мен тәні кешегі күннің қойыртпағынан жасалған Жақия қанша зерделесе де бәрібір ұқпас еді. Әншейінде әдісқой, күліп жүріп талай шаруаны тындыра беретін Жақия ашуға еремін деп студенттерді ашындырып алғанын кейін түсініп, бармағын шайнады. Үшінші курс стуенттерінің бұл дүрбелеңі деканаттан асып, институт партия ұйымына, одан ары ректорға жетті, аудандық комсомол, партия ұйымдары құлақтанды. Жан сақтау үшін жаланы басқаға аударып, жалт бұрылмасқа Жақияның амалы қалмап еді. Ол анау бір күні алдына келіп, кінәсіз күйген курстастарының жыртысын жыртқан үшеуді шақырып алып, болған жағдайды тәптіштеді. Арамызға әзәзіл түсті, жігіттер, – деп қиналды Жақия. Біреудің сөзіне сеніп қалдым. Олар мені айналып өтіп, бірден ректорға шығыпты. Жақия біраз уақыт қатты қиналған адамның ыңғайын танытты, қабағы қабарып, үн-түнсіз отырды. Жау алыстан келген жоқ. Бізді әбден шатастырып болды әкри... – Аяған Қуатовты қорғау керек деп ұран тастаған сол. Бізге арыз жаздырып, артынша өзі жалт бұрылып кетті ол сүмелек.
Өзі жақсы атты көрінбек болған шығар. Көзінің астымен үшеуінің жүзіндегі өзгеріс нышанын қалт жібермей қадағалап отыр. КГБ-ның түрмесінде жатыр ғой көптен бері. Сөйте тұра жеме-жемге келгенде ол басын алып қашты. Неге? Себебі – ол ағасының барлық құпиясын біледі. Кеңес үкіметінің құрығы ұзын. Сақ жүріңдер. Қаңтарбаев пен Елемесов институтқа қайтып орала ма? Жақия балық сияқты жылп етіп қолынан оп-оңай шығып кететіндей мазасызданып отыр. Ол екеуіне академиялық демалыс береміз, – деп жақауратты Жақия. Қалалық, облыстық, тіпті орталық комсомол ұйымынан адам шақырып, жиналыс өткіземіз, – деп түрік ерін әңгіменің ашығына кетті. Сонша айқайлатып, дүйім елді дүрліктіретін шаруа емес қой бұл. Екеуімен өзім сөйлесемін. Бара беріңдер, – деді Жақия жорта жымиып. Декан оған қадала қарап, суық жымиды. Оның көзінде “ ертеңгі күніңді ойласаңшы бейшара ” деген мысқал тұрды. Жігіт өзіне қадала қалаған деканнан қаймықпады, тіпті кірпік қақпады. Мұндайлар ештеңеден қайтпайды ”, деп ойлады Жақия оған қолын ұсынып жатып. Ректор үшін жауап бере алмаймын, Камал шырағым. Ең соңынан шыққан Камал деканың есігін нығыздаңқырап жапты. Мұрынбоқ!
Көрерміз әлі, – деп кіжінді Жақия. Орнына келіп отырғанмен жаны жай таппады, қарап отырып ашуы қозды, жаңағылардың алдында төменшіктегеніне өлердей күйінді. Олардың шартына оп-оңай келісе салғанына қапаланып, өзін-өзі жерден алып, жерге салды. Үш баланы алдап жіберуге айласының жетпегеніне ызаланды. Әрі-бері теңселіп жүріп темекі тартты. Ашуланғанда, көңілі құлазығанда темекі тістейтін әдеті. Бықсығал бәлекетті сорып-сорып, бұр бұрышқа лақтырып жіберді де, табанымен таптап өшіреді. Әрі-бері теңселіп жүріп болған жағдайды ой елегінен өткізіп, қатесін мүлт кеткен тұстарын іздеді. Бәрі дұрыс сияқты, егер “ айтқаным айтқан ” деп қасарысса ректор да, аудандық партия ұйымы да маңдайынан сипамас еді. Студенттердің тілін тапқан сияқты, енді басын иіп Мұса Байларовтың алдына барады. Басын алмас-ау. Тек ол кісінің өзіне деген көңіліне кірбің түспесе жарады. Үнемі от алып жүргендей қимылдайсың ” деп. Кінәсін мойындар, кешірім сұрар. Мұсаның тасы өрге домалап тұр. Ешкімнің тісі батпайды оған. Жұрт алыпқашпа әңгімелер айтып, Мұса Байларовты үлкен қызметтерге қойып, қопаңдатып жүр. Оның өскені жақсы, бар көңілімен тілектес. Ол үлкен жерге барса Жақияның да өрісі кеңір. Мұндай сөз Мұсаға ұнайды.
Құр атқа мінгендей қопаңдап қуанып қалады бейшара. Артына қарамай көңілі аспанда. Сүйенгені мықты пенде артына қарап қайтсын. Сүйеніші болса өзі де көлеңкесінен үркіп, үйленбей алшаң басып жүрер еді. Мұсадан басқа кімі бар? Соның тілеуін тілейді. Тезірек барып, Мұсекеңнің алдынан өтуі керек, қалған мәселені ректордың қас-қабағына қарап айта жатар. Жақияның есіне Алмас оралды. Шақырмаса жоламайды. Ол соңғы уақытта өзгеріп, қияли болып бара жатқан сияқты. Мөлиіп жүргенмен іші қу. Қаңтарбаев пен Елемесовтың шаруасын басқаға тапсырып, қашып кеткені зәлімдік. Жыбырлап бүлдіріп жүріп жұрттың барлығына жақсы болып көрінуге тырысады. Аңқаусып тұрып қолынан бірнәрсе келетін кісінің бәрін пайдаланады. Екі жеп биге шықтым деп жүрген шығар. Қайда шыққанын омақаса құлап, омыртқасын үзіп алғанда бір-ақ білер. Ондай адам саған керек болады. Жалғыздық құдайға ғана жарасқан, Жақия. Жалғыз жүріп жол таба алмайсың. Күшті болғың, көкірегіңді кім көрінгенге таптатқың келмесе төңірегіңе топ жина. Дұшпаның төңірегіңдегілерден үркіп, саған маңайлай алмайды. Астыңда ешкімге тәуелді қылмайтын тағың болмаған соң бекер шалқайма, талқаңнан түсесің. Арқаңды көпке сүйе. Мұсадай күштіге сүйен.
Жақия креслоға шалқайыңқырап отырып, көзін шала жұмып, сыңарезулей күлді. Ой түкпірін ақтарып отырғанда алқын-жұлқын болып Алмас кіріп келді. Жүгіріп келген болу керек, терлеп кетіпті, алқынып тұр. Жақия оның түріне қарап келген себебін түсіне қойды. Мен ештеңе білмеймін. Ал сіз... Ал сіз... – Бұл өте дұрыс айтылған сөз. Көрдім деген көп сөз, Алмасжан. Шуылдықтардың қыжыртпасына құлақ қойма. Сені көре алмайды. Студсоветті басқа біреу алсын. Ал біз сені болашақта ректор, тіпті министр болатын бала деп ойладық қой, Алмасжан. Алмас ақырын ғана күрсінді. Жақия бұл жолы да ең осал жерінен қатты ұстап, тыпыр еткізбеді. Курстастары ортаға алып, ауыр сөздер айтып, тілдей бастағанда қалай қашып құтыларын білмей далбасалаған ол: – Менің қатысым жоқ. Бұл жала! Енді міне, жылан арбаған торғайдай моп-момақан болып отыр. Ет қызулықпен студсовет төрағалығынан бас тартқанына ішін ит тырнағандай қиналды. Айтылған сөз – атылған оқ. Алмастан көз алмай отырған Жақия оны мазақтағандай жымсиып күлді. Біліп жүруге міндеттісің. Сен біздің көзімізсің, құлағымызсың. Түсіндің бе? Жақияның сықсима шамдай сығырайып, кішірейе түскен көзіне мысқыл ұялады.
Жымиғанның рәсімін жасағанмен екі езуі керілгені болмаса жүзі жылымады. Безектей жөнелген телефон трубкасын құлағына тосты. Сығырайған көзін не істерін білмей абдырап тұрған Алмастан алған жоқ. Сәлеметсіз... – Аяқ астынан өзгерді, алдыен көсіп жіберген аяғын жинап, тіктеліп отырды. Жүзіндегі менменсіген мекерлік әп-сәтте зым-зия жоғалып, екі көзі ойнақшып, алақтай бастады. Өте жақсы! Рахмет сізге! Сіздерге көмектесуге әрқашан дайынбыз. Біз партияның солдатымыз. Иә, иә... Сол үшеуін ғана ма? Басқалар ше? Кешіріңіз, Қайдаров жолдас... Рахмет сізге!.. Кешіріңіз!.. Сағат он... Үшеуі барады. Сау болыңыз!.. Трубканы орнына қойған соң аңырайып Алмасқа қарады. Сан рет көріп жүріп байқамапты, Жақия қыли екен. Оған бақшиып қарап тұра бергенді ыңғайсыз көріп, көзін тайдырып әкетті. Қуатовтың антисоветчик екені даусыз. Фактысы жетеді. Оның көзін әлдеқашан құрту керек еді. Анау әлгі Сәруаров деген иттің баласы араласып бүлдірді-ау деймін. Әлдекімге қоңырау шалды да, сөйлескісі келмей трубканы тастай салды. Бұларды қанша рет сұраққа шақырады енді? Бір емес, екі емес... Алмас оның сөзін бөлмей тыңдады. Жақияның кіммен сөйлескенін іші сезді.
Оның мазасыздана тыпырлағанына қарағанда Аяғанның шаруасына бір мықты киліккен тәрізді. Бұлар Қуатовтың мәселесін әлдеқашан шешілдіге санап, жайбарақат жүрген. Ертең сағат онда Қанат Елемесов, Камал Жақаев үшеуің Мемлекеттік қауіпсіздік комитетіне барыңдар, – деді декан дегбірсізденіп. Алмасқа мүләйімсіп, жасқана қарады. Неге? Біл-мей-мін... Артық сөйлеп, артыңды ашып алмашы әйтеуір. Аяған туралы пікіріңді бір емес, екі рет жазып берген жоқ па едің?! Арандап қалма, байқа. Алмас жәдігөйлене жымиып, мүләйімсіп отырған Жақияға жасқана қарап, тіксініп қалды. Айналып жүріп бұл мекемеге кірер есікті тапқанмен батылы бармай тосыла берген. Сағат онның кезінде комитет үйінің алдына келіп, темекі тарту үшін кідірген үш жігітке көзі түсті, мойнын ішіне алып, басы салбырап мөлиіп тұрған Алмасты сонадайдан жазбай таныды. Келіншек шым етіп шаншып кеткен жүрегін ұстай алды, екі беті дуылдап жанып, тізесі дірілдеді, шұғыл бұрылды да, жебей басып ұзап кетті. Көңілі сөгіліп, мазасы қашып, жаны үрейдің құрсауына түскен жігіт Хадиша жанынан өтіп бара жатса да танымас еді. Бұл жолы да алып, қосарым жоқ.
Аяған ағаға күйе жаққан паразиттерді сол жерде анықтап, ит терісін басына қаптайық, – деді Камал кіжіне сөйлеп. Алмас құлағы таскерең болып қалғандай, жақ ашпады, тоңған адам сияқты иығын қушитып, бүрісіп тұрды да қойды. Екеуінің сөзі жанына тигенмен уәж айтқысы келмеді. Курстастары түгелдей теріс айналып, өзін соншалық жек көре бастағанын сезіп, біліп жүр. Жалынып-жалпайғанмен, ант ішіп ақталғанмен олардың беті бері қарамайды. Ойға алғанын орындау үшін шыдам керек, курстастарының түйе қотыр сөзіне, бопсасына шыдамасқа амалы кәні. Біреуі міне тұрған жоқ па, – деді Қанат иегімен Алмасты нұсқап. Енді міне, аз ғана мүмкіндікті пайдаланып, іліп-шалып, үлкен әңгімеге қарай ойысып барады. Мұның көрер құқайы алда екен ғой. Мыналар күн көрсетпес. Алмас терең күрсініп, ішке кіріп кетті. Әкесін танытып сабау керек. Сонда ғана ақылы кіреді, – деді Қанат. Екеуінің әңгімесі осымен аяқталды. Ішке олардан бұрын кіріп кеткен Алмас кезекшінің жанында екі көзі бағжаңдап, төңірегіне үрке қарап тұр екен. Өң-түс жоқ, бұл үйден енді қайтып шықпайтындай үрейлі.
Соны сезді ме, Камал мырс күліп: – Біздің мырза бұл жерде де камераның жақсысын таңдайтын шығар, – деді. Қосүрей болып тұрған Алмас жамбасына біреу ине сұғып алғандай селк етіп, қабақ шытып, қинала езу тартты. Міндетті түрде ұсынамыз. Мына мырзаның төсегін сен аласың, бірінші курста оқитын жандайшап, сары жалақтың орны маған тиетін болды, – деді Қанат қол соғып. Алмас іштей шамданып, шыдамы шектен тыс қатты тартылған домбыраның ішегіндей үзілуге шақ қалғанмен шыдады. Шыдамасқа амалы қайсы. Бұл шақырыстың Аяған Қуатовтың ісіне тікелей қатысты екенін біле тұра күдікті ойлар әр қиырға сүйрелеп, жүйкелетіп сілікпесін шығарды. Аяған ісіне байланысты екі рет келіп, жазбаша пікірін қалдырған. Оның тергеуі әлдеқашан аяқталған, ісі сотқа беріліпті деп естіген. Кінәсіз адамға қиянат жасадым-ау деген сарыуайым жанын жегідей жеп, жүрегіне жазылмас жара түскен еді. Оның ауру әйелі мен шиеттей балалары есіне түскенде сол жара сыздап, жанын қоярға жер таппай тыпырлайтын. Араға біраз уақыт түсір, бір кездегі ең жақын адамына жасаған қиянаты ескіріңкіреп, ұмытыла бастағанда ескі әңгіменің қайта қоздауы Алмастың күдікке күпті көңіліне үрей қамады. Түнімен әртүрлі түс көріп, шошып шықты.
Бірнәрсе білетіндей сол күдігіне май шашып, лапылдаған үрей-отты екі жақтап үрлеп тұр. Басқаларды неге шақырмаған? Алғашқы әлетте Аяғанның жыртысын жыртып, Орталық партия комитетіне жазылған арызға қол қойғандар бірқауым ел еді. Жақия кіріскеннен кейін әлгілердің көпшілігі бас сауғалап қашқан. Бұл жолы Ерікті шақырмапты. Мына екеуіне мұны неге қосақтаған? Үшеуін қатар отырғызып қойып, әртүрлі қитұрқы сұрақтар берер ме екен? Мына екеуінің көзінше бұрынғы айтқанын қайталаса арандайды. Жалтарып қашса өзіне сын. Апыр-ау, сонда не істеуі керек?! Мазаң ойдың құшағынан шыға алмай қиналған жігіттің денесін тер жауып кетті. Пысынап терлей бастаған соң омырауын ағытып, бас киімін қолына алған. Моншадан шыққандай басынан бу бұрқырады. Алмас ұзын бойлы, бүркіт тұмсық, кісіге көзінің астымен сүзіле қарайтын жігітті бірден таныды. Ол сәлемдесіп болғаннан кейін: – Менің бөлмеме барып сөйлесейік, – деп жол бастады. Алмастың күдігі расқа айналды. Тергеуші бөлмеге кіріп отырғаннан кейін бұлтаққа салмай әңгімеге ашық кірісті. Фамилиям Қайдаров. Аяған Қуатовтың ісіне байланысты шақырып едім сендерді. Бірнәрсе білетіндей тергеуші жымиып күлді. Пікіріміз бір жерден шығады деп ойлаймын. Алдымен өздеріңмен танысып алайын.
Мазағы деп ойлады ма, Міртемір қабақ шытып, жігітке түйіле қарады. Сондай жаламен мына отырған досым мені оқудан шығартып жіберген. Бірақ бұл кінәсін өліп бара жатса да мойындамайды. Мынауың ескірген әдіс, кәрі достым Картензио! Ол Алмастың түпкі ойын айтқызбай түсінді. Оның мақсаты – амалын тауып, тайып тұру. Амалы құрыған ол орнына келіп жайғасты. Қанат мырс-мырс күлді. Ол бір лекциясында Ауғанстанда болып жатқан соғысты айыптап, сол үшін үкімет басшыларын сөккен көрінеді. Алмас үнсіз. Қанат оның бүйірінен оңдырмай түртіп жіберді, шынтақ қатты тигенмен ол үндей қоймады. Сендер сонан соң жазбаша түсініктеме бересіңдер, – деді Алмасқа тесіліп ұзағырақ қарап қалған Міртемір. Қуатов лекциясында: “ Біз СССР тарихын емес, орыс патшаларының тарихын оқып жүрміз. Демек бұл бір ұлттың, орыстардың үстемдігін көрсетеді. Соған байланысты қазақ тарихы мүлде қате жазылған ” депті. Үшінші, “ Ескерткіш орнатып, атын қалаға беретіндей Ермактың еңбегі жоқ. Ол қазақ халқының қанын суша ағызғаннан басқа түк бітірмеген ” деген көрінеді. Міртемір оған көз астымен қарап қойды.
Ол “ ООН-ның Бас ассамблеясы 1948 жылы қабылдаған адам құқығы жөніндегі жалпы халықтық декларациясын көбейтіп таратқан ”. Бесінші Мағжан Жұмабаев сияқты халық жауының өлеңдерін студенттер арасында насихаттаған. Алтыншы, Леонид Ильич Брежнев туралы әртүрлі анекдоттар айтқан. Жетінші, жетінші... Брежнев жолдастың карикатурасын жасап, мазақтаған... – Мыналарыңыздың барлығы шып-шылғи өтірік! Жала! Қауіпсіздік комитетіне бір топ адам қол қойған хат келген Куәлардың қолхаттары, түсініктемелер бар. Тілін алмағанымыз үшін Ерік екеумізді оқудан шығартып жіберді. Оңбаған! – деп кіжінді Қанат жанында отырған Алмасқа алая қарап. Манадан бері булығып, әрең төзіп отырған Алмас шырт ете қалды. Сіз бізді мұнда төбелестіру үшін шақырып па едіңіз? Мен кетемін. Сізді мұнда жеке басымның шаруасына шақырған жоқпын, – деді Міртемір зілденіп. Алдын-ала дайындап қойған екі парақ қағазды Алмастың алдына сырғытты. Егер жеке отырып жазғыларыңыз келсе мүмкіндік жасаймын. Тістене кіжінген Қанат ол есіктен шығып кеткенше атып жіберердей қарап отырды. Камал мүлде мән бермеді, жайғасып отырып жеті айыпқа кеңірек жауап жазуға кірісті. Тергеуші Алмасты көрші бөлмеге ертіп әкеліп кіргізді де, ләм деместен шығып кетті.
Жалғыз қалған жігіт Аяғанға тағылған жеті айыпты ынта қойып, қайтадан оқып шықты. Бірінші рет шақырғанда да осы мәселелер бойынша түсінік берген. Екінші келісінде де жалбыр қас тергеушіге осы сұрақтарға байланысты білгенін айтқан. Жалбыр қас тергеуші мұны сөйлетіп-сөйлетіп алып, алдын ала дайындалған қағазға қол қойдырған. Қол қойғысы келмей қиқаңдағаны есінде. Көзіңді құртамын, иттің күшігі! Сүйегіңді түрмеде шірітемін! – деп ақырған жалбыр қастан қорыққанынан қол қойған. Үшінші рет басқаша сөйлесе, Аяғанды ақтап шықса тергеуші не дейді? Басқалар не дейді? Жұртты неге шатастырасың? ” деуі әбден мүмкін ғой. Бұрынғы айтқандарын қайталап жазып бермеске амалы бар ма, сірә. Бұрынғы жазғандарын тағы да қайталасын, Қанат пен Камал білсе, бұдан кейінгі күні не болмақ? Бүкіл бір курс соңына түссе жағдайы шатқаяқтап, омақаса құламай ма? Кім қорғайды, кімге сүйенеді? Жақия ма? Оған екі дүниеде сенбейді. Жақия Тайлақұлына уақытша ғана керек екенін соңғы кезде ептеп түсіне бастады. Ол пайдаланып алып, керек болмай қалған күні итеріп тастап, көрмеген, білмеген адамдай жайына кете беруден тайынбайды. Жақия Тайлақұлы тайғанақ адам мұның байқағаны. Сонда қайтпек керек?
Курстастарына жағу үшін өзіне өзі қарсы шығып, абыройдан жұрдай болуға тиіс пе? Жеке басының мүдесі үшін ғана пікірлес, тілекте болғансып, жең ұшынан жалғасып, жылмиып күліп, жымын білдірмей әрекет жасайтын Жақия Алмастың аунап шыға келгенін білсе қарап жата ма? Ол соңына түскен адамының түбіне жетпей тынбайды. Алдияр Ақпанұлын анандай күйге душар еткен, Аяғанды түрмеге жаптырып, басын әуреге салған пенденің кім екенін басқалар білмес, ал Алмас біледі. Сонда не істемек керек? Жақияның түп етегінен ұстауға тиіс пе? Қайда қашса да алды аран екен. Қайтсем жаным қалады деп тікенектен қашып жүріп, шоқ басыпты ғой, құдай-ау. Шегінер жері қалмапты. Жақияға жарамсақтанып, соның дегенімен жүріп, жан сақтауға болар, сірә. Амалы жоқ, бір жылға академиялық демалыс алар. Бір жылда осының бәрі ескіреді, естен шығады. Екінші бір көңіліне күдік қамап, түн ұйқысын бұзып жүрген оқиға – Хадишаның жағдайы. Босанып ұл тауып алыпты деп естіді. Мұның ыңғайына көнбесін білгеннен кейін әлгілер қоқан-лоқып көрсеткен. Олар қарап жата ма?! Қыр соңына түсіп берсе қашып құтылар мүмкіндігі жоқ.
Бұл хабар курстастарының құлағына тисе, олар өлеңді жерге өрт қойып, дуылдатып жібереді. Аяғына тұсау салынады, басы байланады. Көнбей қисайса темір тордың аржағынан бір-ақ шығуы мүмкін. Түрмеге апарып қамай салудың түкке тұрмайтын іс екенін көзімен көрді. Кісінің “ кінәм жоқ ” деп шырылдаған дауысын ешкім де естімейді екен. Бәрі таскерең сияқты. Адамы да, қоғамы да таскерең. Адамы да, қоғамы да тасжүрек заман. Баяғыда әкесі “ мақаудың қолына, кереңнің астына түспе ” дейтін. Қылдан тайып, заңның қолына түскен жан кінәлі болмай қалмайды екен түсінгені. Ендеше басы аманда, бетіне күйе жағылмай тұрғанда неге жұрт көзінен тасаланып, жасырына тұрмайды?! Аңға айналған арандай алды-артын түгел қоршап алған жеті сұрақтан қалай құтыларын білмей жаны қиналып отырған Алмас оқыстан сап ете түскен ойдың жетегіне ілесті. Тұйықтан шығар жол табылған тәрізді. Бүгін ректордың атына арыз жазады. Кішкене ғана кісілігі болса Жақия қол ұшын берер. Денсаулығына байланысты бір жапырақ қағаз табылар. Төпей жауған жаңбырдың астынан үстіне су тигізбей құрғақ шыққандай әпсәтте көңілі жадырап, еңсесін езген уайымның зілмауыр салмағынан құтылғандай әсерге бөленді. Алдында жатқан қағазға енді не жазса да болатын секілденді.
Қолына қаламын алып, “ мен ештеңе білмеймін. Аяған Қуатовтың не айтқаны есімде жоқ ” деп жазып, астына қолын қойды. Есіне Әсем түсті. Алмас келген күні жаны қалмай қуанып, жылы-жұмсағын алдына әкеліп қойып: – Ұялма, тойып ал! Көптен бері келмей кеттің ғой. Уақытым болса күнде келіп тұрар едім, – дейтін. Қайтыс болғанын тым кеш естіді. Хабар берсе шығарып салуға бармас па еді. Алмас маңдайын сүйеп, көзін жұмды. Есік ашылып, Міртемір кірген, жігіт селк етіп, орнынан атып тұрды. Әдепкіде Әсем кіріп келгендей болған; қалшылдап тұрған жігітке тергеуші таң қала қарап: – Сізге не болды? Міртемір столда жатқан қағазға үңіліп: Мынау жарамайды. Өткен жолғы жауабыңыз секілді толық жазыңыз, – деді теріс қарап тұрған Алмастың иығына қол салып. Жігіттің бүкіл денесі мұздай су құйып жібергендей дүр ете қалды. Міртемір шығып кеткеннен кейін столға сүйеніп отырып, ой түкпірін айтарды... Сонадайдан Алмастың қарасы көрінісімен Аяғанның екі баласы екі өкпесін қолына алып, жарыса жүгіріп келіп, мойнына асылатын. Екі бала мұны әкелерінің бірге туған інісі деп ойлайтын.
Ол әртүрлі себептермен бес-алты күн келмесе екі бала өлердей сағынып қалатын. Жатырқап жақындамайтын Бибі келе-келе ағаларына ілесіп, алдынан жүгіріп шығатын болды. Екеуі бірге тумаса да туған бауырлардай сыйласты. Араларында бөтендік, жаттық жоқ еді. Бұл Аяғанның ақылын – азық, сөзін – сусын көрді. Онымен жақын жүретінін, сыйласатынын мақтаныш етті. Осыс сыйластық, татулығымыз мәңгі-бақи жалғаса береді деп ойлайтын. Аяғна ағасы үшін жауып тұрған оқтан қайтпайтындығына сенімді еді. Қателесіпті. Бұл да пенде екен. Ең жақын адамының басына іс түскенде жалт берді. Мұнысын жұрттың бәрі білетін шығар. Олар әрине кешірмейді. Басқа басқа, құдай кешпес. Қу жанының амандығы үшін өзіне деген ниет, пейілінде кіршік жоқ, бірге тумаса да туғанына артық ардақтап, төбесіне көтерген азаматты жаладан арашалаудың орнына пиқылы пасық пенделерге қосылып, өтірікпен төмпештеді. Неге қорықты, неден қорықты? Аяғанға жала жаппағаны үшін басын алмас еді ғой. Камал, Қанат, Еріктер азамат екен. Ал бұл шіріген жұмыртқа. Елге не бетімен қарайды енді? Пәледен құтыламын деп тұтылды. Сауап! Хадишаның көз жасы, Аяғанның шиеттей үш баласының обал-сауабы жібермеген шығар.
Кісілктен кеткен пенденің көретін күні осы. Әр азғынға бір зауал. Үш күндік пәниден тапқан олжасының түрі міне, осы – азғындық. Азғын! Дәл қазір Аяғанның үш ботасы – әкеден тірідей, шешеден өлідей айырылып, боздап қалған шеркөкірек үш сәби келіп, ұяты қашқан бетіне былш-былш түкірсе... Әсем марқұм Жер-Ананың құшағынан шығып келіп, сояудай тырнақтарымен мұның шімірігуді ұмыта бастаған көн бетін осып-осып жіберсе... “ Алмасым ” деп аялап, жанымен берілген, бұл шіркін үшін ажалдың арандай ашылған аузына именбей түсіп кете беруге дайын Хадиша келіп, ел-жұрттың көзінше басқа тепсе... Сауап болар еді. Сауап! Сауап! Жаны ашып, жанашыр болар бір пенде табылмас еді. Тұла бойымен ток жүріп өткендей қалшылдап, шыдап отыра алмай кіжіне дауыстап, орнынан тұрып кетті. Оның дауысын құлағы шалды ма, іле-шала есік ашылып, тергеушінің басы көрінді. Мен а-з-ғ-ы-н-мын! Ол ғажап адам! Мен қорқақ, сорлы екенмін. Қара басымның амандығын ойлап, асыл ағама күйе жақтым. Бәрі өтірік! Өткен жолғы түсініктемені мен жазған жоқпын. Қорқытып қол қойдырып алған. Аяған ағаның еш кінәсі жоқ! Жоқ! Жоқ!
Сабыр етіңіз, жігітім, – деді Міртемір оны арқасынан қағып. Міртемір шығып кеткеннен кейін болған жағдайдың бәрін тәптіштеп қағазға түсірді. Онысын тергеушіге тапсырған соң бойы жеңілдеп қалғандай болды. Керек болсаңыз, өзім тауып аламын. Бара беріңіз. Алмас ләм деместен шығып жүре берді. Манағыдай жан-жағына жалтақтап, өзінен өзі үрей шақырып берекесізденбей аяғын нығыз басып келеді. Кеудесін құрсаған жексұрын сезім сейіліп, тынысы ашылған сияқты, әдетте ол өзінен қысылып, тұқшыңдап басын көтере алмайтын Алмастың кеудесі шалқақ. Үлкен ерлік жасағандай алшаң басып келе жатқан жігіт бірінші қабатта, кезекшінің жанында тұрған Хадишаны көріп, селк етіп, оқыс тоқтады. Жүрегі аузына тығылған жігіт келіншектің көзіне түспей жасырынып үлгерді. Хадишаның бұл жүрісі тегін емес. Не істеу керек? Тұйықтан шығар жол таба алмай тыпырлаған Алмас осылай қарай беттеп келе жатқан жалбыр қасты жазбай таныды. Жылдам басып бірінші қабатқа түсті. Хадиша оны көрген сәтте жүзі нарттай қызарып, омырауын бүріп ұстап, табаны жерге жабысып қалғандай қозғала алмай сілейіп тұрды да қойды. Қаншама қатты ренжіп жүргенмен Алмасқа деген сезімі әлі сөне қоймапты.
Өңі өрт сөндіргендей түтеп келе жатқан жігітке жалынышпен жаутаңдай қараған, Алмас оны көзіне ілместен жанынан тапырақтап жүгіріп өте шықты. Көкірегі өксік пен өкінішке толы келіншек жасқа тұншықты. Жасты көзбен біреу қуып келе жатқандай тапырақтай жүгірген Алмастың соңынан қарап тұрды. Наурыз айының соңында ыстықтап, суға түсіп жүретін балалар май мерекесінде шеруге қалың киіммен шықты. Аспан ашық болғанмен апталап жауған жаңбырдан кейінгі ызғардың зәрі сына қоймаған еді. Жеңіс тойында сіркіреп басталған жаңбыр ымырт үйіріле үдеп, шелектеп құйды да, арты қарға айналды. Жаңа-жаңа көгеріп, көктей бастаған өсімдік атаулы аппақ қардың астында қалды. Көктемді күте-күте шыдам-тағаты таусылған жұрттың қабағы түсіп кетті. Бүгін жауып, ертең еріп кететін қар бұл жолы қалың түсті, оның үстіне сол күні аяз күшейді. Аяздың демімен сүрленген қар бір түннің ішінде қатып, жуығарақпанда ерімейтіндей сіресті. Табиғаттың бұл қылығы Аяғанға ұнады. Аяқ астынан жапалақтап жауып, жер дүниенің шаң-тозаңын басқан аппақ қар жақсылықтың хабаршысындай еді. Осы ойына өзі нанды. Өйткені оның өмірінде бір жақсылық боларда жапалақтап қар жауатын әдеті еді. Әсем екеуінің үйлену тойы болатын күні аппақ қар жауғаны есінде.
Елжасы дүниеге келген күні де жер дүниені аппақ қар басқан. Кандидаттық диссертациясын қорғайтын күні алай-дүлей боран соғып, қалың қар жауғанын қалай ұмытсын. Шаңырағында бір жақсылық боларда табиғат-ана алдын ала Аяғанға хабар береді. Табиғат-ана онымен бірге қуанып, бірге шаттанатын сияқты. Осыған қарап Аяған: “ адам мен табиғат бірлікте өмір сүре отырып, бірімен бірі әрқашан үндеспей-ақ ұғыса береді екен-ау ” деп ойлайтын. Аяғанның шаңырағында жақсылық болатын күні қар жауатынын ет жақындарының бәрі біледі. Көктемнің жазға ұласар жайсаң шағында қардың жапалақтауы бекер болушы ма еді. Бибісі дүниеге келгенде осындай бір жағдай болған. Кішкентай бөпеміз бақытты болады екен, Әсемжан. Бұл жай қар емес, жаратқанның бізге жолдаған тілегі. Бізге деген аппақ көңілі ” деген Аяғанның көзіне бейшара келіншек сеніп еді. Ішкі сезімі, түйсігі алдамаса көп ұзамай бір жақсылық болатын тәрізді. Бәлкім, Міртемір жақсы хабарымен қуантар. Оның айтуына қарағанда, бұған жабылған жаланың негіздері дәлелденбеген. Шақырып жауап алған куәлардың барлығы дерлік Аяған Қуатовты қорғап шыққан екен. Арызға қол қойғандардың кейбіреуі ғана “ ештеңе білмеймін, көрмедіммен ” бастарын ала қашқан.
Жалтаруға болмайтын факт – Аяғанның пәтерінен табылған Біріккен Ұлттар Ұйымы Бас ассамблеясы 1948 жылы қабылдаған адам құқығы жөніндегі жалпыхалықтық декларация. Екіншісі – Леонид Брежневтің карикатурасы. Бұлар үшін де маңдайынан сипамасын біледі. Міртемірдің айтуына қарағанда, осы үшін-ақ 170 статьяның бірінші тармағына жатқызып, үш жылға соттап жіберуге болады екен. Сегіз ай жайлы мекен болған аядай ғана камера демде тарылып, ауа жетпегендей қысылып, торға қамалған арландай аласұрып, мазасы қашады. Әрі-бері сенделіп жүрді, ыңылдап ән айтты. Сап, сап!.. Дегбірін алған қу көңілдің әуірі бірақ оңайшылықпен басыла қоймады. Ештеңенің қарасы көрінбей тұрып желікпе, Қуатов. Келе жатқан бақытың теріс айналып кетеді, – деп күбірлеп сөйлеп, өзіне өзі басу айтты. Осыдан кейін ғана лепірген көңілі ортайыңқырап, шалқасынан түсіп жатты да ой түкпірін ақтарды. Міртемірдің айтқаны келіп, түрмеде өткізген сегіз айын есепке жатқызып, босатып жіберсе ұтқаны. Бітіп тұрған ісін тағы тоқтатып, басқа тергеушіге тапсырып, басын әлекке салса ендігі тәлкегіне шыдамас. Шыдамағанда қолынан не келеді? Күш солардың қолында. Қайта құдайдың бұған деген ниеті дұрыс екен.
Егер Мақсұттың дегені болса, бұл уақытта 58 статьямен он екі жылға кесіліп, телім-телімі шығып, бір қиырда жүрер еді. Бір қайырымды адамның қол ұшын бергенін іші сезеді. Ол кім болды екен? Күндердің күнінде ол адамды іздеп табатындығына сенімді. Алдымен мынау қапастан жарық дүниеге шықсыншы. Басына бостандық тиген соң көрер олардың әуселесін. Жамбасы жерге тигенше шындық үшін күреседі. Әлі талай рет жеңілер. Мейлі. Бәрібір шегінбейді. Жақиялар қашанғы тайраңдай берер дейсің. Олардың барлығы бір жіпке ілініп тұр. Әдісін тауып, сол жіпті кесіп жіберсе Жақиялар құрдымға құлайды. Аяған мырс күлді. Тамыры тереңге кеткен Жақияның тобын әлі күнге үй ала алмай қаңғырып көшеде жүрген бұл түгіл атақты ғалым Алдияр Ақпанұлы да жеңе алған жоқ. Алдекең өмір бойы күресті, ғұмыры жеңілумен өтті. Мұса, Жақия сияқтылар қоғамның винтигі. Шындыққа жету үшін заманды жеңу керек, қарағым, – дейтін Алдекең мұңайып отырып. Заманды жеңудің мүмкін еместігін арғы-бергі дәуірлерде өмірден озған талай-талай марқасқалар дәлелдеген жоқ па?! Бір халықты бостандығы үшін жар құлағы жастыққа тимей жанталасқан Кенесары шындыққа жете алмай мерт болды. Қорлықпен өлді есіл ер.
Ұрпағы ұлы бабасының сүйегінің қайда қалғанын білмейді. Аяғанның есіне Жамбыл ақын айтты деген әңгіме түсті. Оны қырғыздар ақ үй тігіп, мал сойып қарсы алып, сый-сияпат көрсеткен екен. Мен сендермен шабысқалы келгенім жоқ, табысқалы келдім. Сен де туысқанымсың. Жан ашуы үстінде әкемді өлтірдің деп кінә қояр жайым жоқ, жалғыз-ақ тілегім: әкемнің сүйегін бер – аталарыма қосайын, алтын жүзігін бер – қолыма салайын, сары қасқа ерін бер – астыма мінейін, бұйымтайым осы ғана, – депті Сыздық сұлтан. Қырғыздар алтын жүзігі мен сары қасқа ерін беріп, сүйегін таба алмайды. Сыздық сұлтан сары қасқа ердің басын қанжарымен қақ айырып, жіліншік-жіліншік алтын алыпты. Әкемді өлтіруді білесіңдер де, алтынын алуды білмейсіңдер. Уақасы жоқ, бұйырған нәсіп қой, – депті сұлтан. Табысуға барған адам бұдан артық не айтсын. Ашуы мен ызасын бір ауыз сөзге сыйғызыпты сабазың. Халқының бостандығы үшін басын оққа байлаған могиканның соңғы тұяғы сынды Сыздық сұлтан да мақсатына жете алмай арманын ұрпағына аманаттап кеткен жоқ па?!
Қазағынан, жерінен, атамекенінен қолдау таппаған жолбарыс мінезді саяқ жансауғалап Қашқарға барды сіңбеді, қалың түрікпеннің ортасына барды, ол жерде де ісі оңға баспады. Барлығынан түңілген есіл ер күштіге құл болуға бейіл момын қазағының ортасына қайтып оралған. Басқа амалы болмаса қайтеді? Арқа сүйер қабырғалы қалың елі тізе қосып, қолдау көрсетпесе жалғыздың қолынан не келсін Айдаһардың күші асып тұрса не істей алады? Қарсы шапса желкесін қырқып тастай береді. Солай екен деп құл болуы керек пе? Аяғанның есіне Кенесары айтты деген бір сөз түсті. Кенекеңнің осы сөзін Алдияр Ақпанұлы қайталап айтып отырғанды ұнататын. Ел-жұрттың намысын жыртып, өлісуге шыдайтын азамттың баян аяуы жоқ уақыт қағып тастай салады. Біртуар ұлдардың талайы заманның жағасына жармасамын деп бақилық болды. Балдағы алтын ақ берен, Тасқа тиді майырылып, – дейді Нысанбай жырау. Халқының алмас қылышы сынды талай марқасқа тасқа шабылып майырылды. Мұның өзі де солардың бірі емес пе. Солардың сарқыты. Махамбеттің, Кенесарының, Сыздық сұлтанның сарқыты – Аяған, – деп күбірледі жігіт. Өзін өзі мазақтағандай мырс-мырс күлді. Тасқа тимей кетілді, Балдағы алтын болатым.
Оның есіне Нысанбай жыраудың “ Кенесары–Наурызбай ” дастанындағы осы бір шумақ оралды. Жаңбыр жаумай су болып, тасқа тимей кетіліп жүрген мен емей кім басқа ” деп ойлады. Кенесары, Сыздық бабаларындай болса қара басын арашалай алмай сегіз ай бойы тас түрмеде жатар ма еді?! Тіпті тұяқ серпуге шамасы келмеді. Шынжыр табанды алып тракторды тоқтатамын деп далбасалаған әрекетінен не шықты? Мен халқыма, қоғамыма мемлекетіме керекпін деп ойлайтын. Бала-шағасы мен ата-анасынан басқа ешкімге керек еместігіне сегіз айда көзі жетті. Адамның құмырсқа құрлы құны жоқ екен. Аяған кеудесі ызаға толып, біреумен төбелесетіндей екі жұдырығын тас қып түйіп алды. Ашу қысқандағы әдетімен қабырғаны дүңкілдетіп ұра бастады. Сегіз ай бойы тас қабырғаны соққылап, мүйізденіп қалған қолы мүлде ауырған жоқ. Дүңкілдеген дыбысты құлағы шалды ма, есік ашылып, күзетшінің басы қылтиды. Мына сөзді естігенде екі тізесі дірілдеп, сылқ етіп отыра кетті. Екі тізесін құшақтап, іштей өксіп, қимыл-қозғалыссыз ұзақ отырды. Тұрайын десе екі аяғында күш жоқ. Қуатов, сыртқа!.. Немене камераңды қимай отырсың ба?.. Аяған басын көтеріп, күзетшіге қарап, әнтек езу тартты.
Екі көзі меймілдеген жас. Бір адамның басын жалмауға жарайтын, пәле-жаладан аман-есен құтылып шыққанына сене алмай мең-зең болып тұр. Артына түскен аңдушы көп ұзатпай ұстап, қайтадан әкеліп қамайтын секілді, көңілінде тарқамай қойған күдік бар. Шын ба, өтірік пе? Үміт пен күдік безбенге түсіп бірін бірі баса алмай, тайталасып жатыр. Аяған болдырған аттай аяғын кібіртіктей басып, Мемлекеттік қауіпсіздік комитетінің үйінен ұзап барып кідірді де, бұрылып соңына қарады. Аңдушы жоқ сияқты. Көңілінің әуірі ұстады. Бет тызылдатар күші бар аязды елеген жоқ, кеудесін ашып тастап, бір-екі күннің ішінде кірлеп қалған сірі қардың бетін аршып, көсіп алды да, домалақтап-домалақтап өтіп бара жатқан автобусқа лақтырды. Автобустағы адамдар мына суықта кәстөмшең жүрген, әдепсіздік көрсетіп, сақ-сақ күліп тұрған адамға таң қала қарайды. Қарсы жүріп келе жатқандар ығысып жол береді. Мен сендерді жақсы көремін, – деп айқай салды. Адамдар сәл кідіріп, бейтанысқа сәп салып қарайды да, бас шайқап ілгері кетеді. Көңілін лепірген сезім билеген Аяған жебей басып, профессор Алдияр Ақпанұлының үйін қарай адымдады. Екі ара алыс емес.
Соның өзінде жігіттің тағаты таусылып, біраз жер жүгіріп алды. Олжас пен Бибі бақшада ” деп ойлады көңілі алып ұшқан ол. Балаларымен кездесетін сәті жақындағанын ойлап, жүрегі алқымына тығылды. Оларды өлердей сағынды. Үшеуін көрмегелі сегіз ай болыпты. Отбасының жағдайын білуге, сыртқы дүниемен байланыс жасауға мүлде мүмкіндік бермеді. Мақсұт нәлет қолынан келгенше жаманшылығын жасап бақты. Бір рет қана күзетшінің көмегімен хат жөнелтіп, хабар алды. Отбасының Алдекең пәтеріне көшіп келгенін біліп, алаң көңілі орнына түскен. Екі арадағы байланыстың алды да, арты да осы болды, күзетші жігітті содан қайтып көре алмады. Аманшылық болса жақында босанып шығасыз. Шыдаңыз ” деген Міртемірдің сөзіне жұбанып, шыдап бақты. Енді міне, сол атты күн туды! Жарық дүниеге шықты! Бостандық!.. Бостандықтың бағасын адам қапасқа қамалғанда ғана біледі екен. Ол екі өкпесін қолына алып, бала-шағасына қарац құстай ұшып келеді. Сақал-шашы өсіп, сұры қашыңқырап кеткен “ бейтанысты ” олар танымай қалар деген күдік бар көңілінде. Әрине балалары да, Әсем де мұны күтіп отырған жоқ. Өйткені дәл бүгін босанып шығатынын өзі түгіл, Міртемір де біле қоймаған сияқты.
Білсе де сездірген жоқ. Бұл мекемеде істейтіндердің аузы құлыптаулы болады екен. Қай-қайсысы болса да ішінде ит өліп жатса да сездірмейді. Әсем қуаныштан “ ауырып ” қалатын болды. Бейшара қуанышты да көтере алмайды. Балалары үшін қатты ауырып қалса да сүйегін сүйретіп жүре береді. Ойда-жоқта кіріп келген күйеуін көргенде құлап қалмаса жарады. Аяған жымиып қойды. Көз алдына екі көзі боталап, мойнына асылған Әсем, шалғайына жармасқан үш ботасының бейнесі елестеді. Жүрегін сағыныш кернеп, адымын аша түсті. Міне, Алдияр Ақпанұлының үйі!.. Таныс аула, таныс есік көзіне оттай басылды. Жаз айы болса кәрі-құртаңдар ауладағы лапастың ішінде отырар еді. Терезеден үңіле қараған неміс кемпірі танып, езу тартып, басын иіп, сәлем берді. Роза апасы Аяғанды танымады. Сапсиып өсіп кеткен сақал-шашы мен киіміне қарап, қаңғырып жүретін көп қайыршының бірі деп ойлаған болу керек, терезенің пердесін жапты. Профессордың терезесіне қараған, қыбырлаған тірі жан жоқ, “ сірә, Әсем демалып жатқан болар ” деп ойлады. Елжастың мектептен кешкілік оралатыны есіне түсті. Алдиярдың орнынан тұра алмайтындығын ескеріп, қоңырауды баспай есікті итеріп еді, ашылмады.
Үйде біреу бар сияқты. Жүрегі лүпілдеп, жоғары көтеріліп бара жатқан сияқты. Қолы қалтырап бармақ басындай қара түймені басқан, аржақтан бөтен дауыс естілді. Хадиша сақал-шашы өсіп кеткен, қалай болса солай киінген бейтанысқа сезіктене қарады. Ашылып қалған омырауын қымтап, шегініп жол берді. Аяған ішке кіріп, есікті жапты. Ж-ж-оғары... Төрлетіңіз, а-а-ғ-а... Аяған аяқ киімін шешіп, профессордың бөлмесінің табалдырығын аттап, кілт тоқтады. Алдекеңнің орны бос екен. Жүрегі бір жамандықты сезгендей қалған екі бөлмені асығыс қарап шықты. Бұрын қалай болса солай шашылып жататын бөлмелер тап-таза, тап-тұйнақтай етіп жинап қойыпты. Қашан келсе де бес батпан кірден арылмайтын еден тілмен жалап тазалағандай жалтарып жатыр. Аяған қонақ бөлмеге кіріп, диванға отырды. Алып-ұшқан көңілі қоңылтақсып, босағада өзіне жасқана қарап, жағасын бүріп ұстап, жылап жібермес үшін астыңғы ерінін қатты тістеп алған Хадишаға бұрылды. Түрін көріп, көңіліне күдік шауып еді. Сақал-мұртты, шашты әдейі жібердім, – деп күлген болды Аяған өзіне шошына қарап қалған Хадишаның ойын оқығандай. Тұла бойы қалшылдап қоя берді, тілі байланып қалғандай мелшиіп тұр. Әсем қайда?
Танауы қусырылып, сұп-сұр болып, тістеніп тұр... 40 Сіркесі су көтермей отырған Аяған автобус Көртоғайдың аңғарына ілінгенде еңсесін көтеріп, сыртқа көз жүгіртті. Көртоғайдың атына заты сай, жаңбыр шайып, жел мүжіген жарқабақ алыстан қарағанда қаптаған қалың молаға ұқсайды. Бұл аңғардың атын осы ерекшелігіне байланысты қойды ма, жоқ әлде, көп адам ажалын осында тапқандықтан солай аталған ба? Осы арадан өткен сайын Аяған ой тереңіне батып, көкейдегі көп сұраққа жауап іздейді. Аңғарды қақ жарып Шарын өзені ағады. Өзеннің көпір салынған тұстағы арнасы құж-құж қызыл тас. Ашуын, сұрапыл күшін жасырып, беті ақырын қайнаған сүттей болып шымырлап, асықпай-аптықпай ағатын өзен алғаш өте жуас болып көрінеді. Бұл араның тарихын білетін жанның автобус Көртоғай аңғарының шетіне ілінгенде аспанға қарайтын әдеті. Мұның сыры бар. Аңғар тастақ. Жауған жаңбырдың бір тамшысы жерге сіңбей сел болып, жыра-жықпылды қуалап отырып Шарынға құяды. Нөсер жауған кезде су қиыршық тас аралас қызғылт топырақты аңғардың табанын орып, арна жасап ағады. Сондай бір сұрапылды Аяған өз көзімен көрген.. Шілде айы болатын. Қабылдау комиссиясына құжаттарын тапсырып, емтиханға дайындалып жүргенде аяқ астынан ауылдан хабар алған.
Анасының қатты ауырып, ауруханаға түскенін естісімен екі өкпесін қолына алып ауылға ұшқан Аяған өзін Көртоғай аңғарында сұрапыл қасіреттің күтіп тұрғанын білген жоқ еді. Ұмытпаса, саат үштің кезі болатын. Күн бұлыңғыр. Қулық тауының үстіндегі қара бұлт салмағын көтере алмай етекке қарай жылжып келе жатты. Ыстығы шекеден өтетін шілдеде суық ызғар сезіп, көңілі қобалжыған. Алматы-Нарынқол бағыты бойынша жүретін автобус көпірден енді өткен кезде жердің шаңын көтеріп жел тұрды, артынша жаңбыр сіркіреді. Көп ұзамай сіркіреп басталған жаңбыр қара нөсерге ұласты. Аңғардың табанын орып, жолындағы кедергі атаулыны қопарып, сұмдық қорқынышты үн шығарып, қап-қара боып келе жатқан селді көрген жұртта ес қалмаған. Автобустың алдыңғы жағында отырған Аяған жерге секіріп түсті де, қара түлейден құтыламын-ау деген үмітпен жан ұшырып, бетке қарай жүгірді. Соңында қу жаны ышқынып, әлдекімдер тапырақтай жүгіріп келеді. Шашы жалбыраған ұзынтұра жігіт басып озып, алға түсті. Қалғандары бетке шығып үлгере алмады, дөңеске екі аттам жер қалғанда арқыраған қара дүлей аяқтан шалып құлатты да, ағызып ала жөнелді. Жанталасқан Аяған екі рет құлап, екі рет тұрды.
Үшінші рет тұрған кезде қара дүлейдің құшағына бір кіріп, бір шығып шыңғырған қызды көрді. Қайтсем құтыламын, қу жанымды қалай аман алып қаламын деп жанталасқан жігіт басын қатерге тігіп, қызға ұмтылды. Екі-ақ метр жерде ағып бара жатқан қызға жете алсашы. Жердің қиыршық тасын сыпырған қара сел кеудесінен, бетінен былш-былш соғады, Аяған арс-гүрс еткен ашулы “ арыстанмен ” алысады да құлайды. Біраз жерге дейін ағып барып, әрең деп орнынан тұрды. Сөйтіп жанталасып жүріп қызға жеткен. Көйлегіне қолы ілініп еді, онысы жыртылып кетті. Жанталасқан жігіт қыздың шашына жармасты. Қолаң шашты қолына орап алып, бір тұрып, бір жығылып сел орып кеткен аңғардың шетіне қарай жылжыды. Өлгенде әрең арнаның жиегіне ілінген. Сүйреп келген бейтаныс қыздың былқ-сылқ денесін көтеріп, ылжырап езіліп жатқан бетке шықпақ болып тырысқан. Әл-дәрмені құрып, сілікпесі шыққан Аяған әрең дегенде қара түлейдің қолы жетпейтін дөңеске шығып, қызды шалқасынан жатқызған. Екі көзі аларып, аузы ашылып қалған қыздың шыбын жаны кеудесінен әлдеқашан ұшып кеткен сияқты Аяған оны “ тірілтіп ” алмақ болғанмен қолынан келмеді.
Биіктеу дөңесте отырып төменге көз салып, қарай түлей сел жолындағы қарайғанның барлығын сыпырып-сиырып ашудан аласұрған Шарынның құшағына лақтырып жатыр екен. Бірімен бірі жарысқан екі автобустың біреуі мылжа-мылжа болып құж-құж жартастың кетігіне кептеліпті, екіншісі зым-зия. Толтырып көмір басқан тіркемесі бар ЗИЛ шалқасынан түсіп, көпірдің аузында жатыр. Әлі есін жия алмай есеңгіреп отырған Аяған сел келген жаққа қараған. Қара түлейдің құйрығы кесіліпті. Ізі жатыр, өзі жоқ. Кең аңғарды орып, орташа өзен ағатындай арна жасап кетіпті. Сел Аяғанға жолындағысын жалап-жұқтап кеткен айдаһар секілді болып көрінген... Сол жолы талай боздақ жол тосқан “ айдаһардың ” жемтігі болыпты. Екі автобус адамнан аман қалғандар санаулы-ақ екен. Бір қолдың саусақтарының санынан аспайтын санаулы ғана бақытты жанның бірі Аяған еді. Көңілін бұлт торлап, Алматыдан шыққалы бері қабағы ашылмай, іштей егіліп келе жатқан жігіт аспанға қарады. Қулық тауының үстінде малдың шарбы майындай ғана алашарбы бұлт қалқып жүр екен. Аспан шаңсыз, ашық, жас жуған орыс қызының көзіндей мөлдір. Автобус Көртоғай аңғарынан шығып, Ақсай жазығына түскен кезде Аяған шалқайыңқырап отырып, көзін жұмды. Әсемнің бейнесі тағы да көлбеңдеді.
Үстінде екеуі алғаш танысқан күнгі ашық қызыл түсті костюм-юбкасы бар. Кірпік қақпай қадала қарап тұрған сияқты. Көзінде айықпас мұң. Бірнәрсе айтқысы келетін сияқты, бірақ тілі байланып қалғандай сөйлей алмайды... Аяған күрсінді. Көкірегінің тереңіндегі ыстық жас қорғасындай балқып келіп, тамағына қатып қалды. Иегі кемсеңдеп, ерні дірілдеді. Жанында отырған келіншектің өзіне таңырқай қарап қалғанын сезген жоқ. Сезгенменде қу жанын қуырып қинаған сұрапыл күштің құрсауынан құтылып шыға алмас еді. Ол сол отырған күйі өксіді-ай келіп... – Сізге не болды? Аяған көзін ашып алды. Көз шарасы жасқа толып кетіпті. Ол қинала бас шайқап, бетін бұрып әкетті. Автобус зырылдап келеді, теп-тегіс жол кейін қашып бара жатқан сияқты. Қашып бара жатқан жол емес, уақыт секілді. Сонадайдан бұлдырап әрең көрінген бағаналар көзді ашып-жұмғанша артта қалып бара жатады. Ойлап отырса; адамның өміріне ұқсайды. Бағаналар секілді біріне бірі ұқсас жылдардың алда қаншауы қалғаны бір құдайға ғана аян. Қаншама бағана – жыл артта қалды.
Күні кеше таң атқаннан күн батқанша үй бетін көрмей, жалаңаяқ жар кешіп, тыным таппай жүгіріп жүретін бала бүгін міне, тағдырдың таяғы маңдайына қатты тиіп, жасына жетпей “ қартайып ” отыр. Алда не күтіп тұр? Бақ па, сор ма? Кім біледі, баяғыда қапыда тап беріп, талайдың желкесін қиған қара түлей жалмауыздың арандай ашылған аузынан жаратқан тасбақа тірліктің азабын мойнына асып қою үшін жұлып алған шығар. Алла тағаланың ниет-пейілі дұрыс болса соншама сорын қайнатып, ит аяқтан сары су ішкізіп қорлар ма еді?! Шындық іздеп шырылдап еді, түрмеге апарып тыға салды. Сындырмақ болып әрі-бері бүктеді, онысынан ештеңе шықпасын білгеннен кейін мұны мұқатудың басқа жолдарын іздеді. Осы дүниеде тірі пендеге бір ауыз артық сөз айтпаған, қаршадайынан көрмеген қиындығы қалмаған, Әсем бейшараның қандай кінәсі бар еді? Ендігі нысанасы кім оның? Кім? Көкірегі ащы айқай көмейіне келіп тұншықты. Қараниет қиянатшысы уысына түскендей жұдырығын жұмып, бар күшімен құшырлана қысты. Қатты тістеніп алған, жағы қарысып қалған сияқты. Уқалап отырып жағын әрең ашты да, көзін жұмып, шалқайпы жатты.
Зыырап келе жатқан автобустың демі қысылып, жүрісі ауырлап, ыңырана бастады. Қайқы асуынан асып түскенше автобус ыңыранып, арба жүріспен жылжиды да отырады. Күн салқында аса білінбегенмен жаз айларында, әсіресе аспан айналып жерге түсердей ыстықты автобустың салоны қайнап кетеді. Ыстыққа шаң араласып, жолаушылардың берекесі кетеді. Көнпіс қазақ бұдан зорғыға да шыдайды. Аяғанның есіне Алматыға бірінші рет бармақ болып талаптанғаны түсті... Нарынқол мен Алматының арасына жиырма адамға арналған “ қоңыз ” автобус қатынайтын. Сегіз класс бітіріп, қолына куәлігін алған Аяған техникумға түсу үшін Алматыға аттанды. Автобусқа кіргенмен екінші аяғын қояр алақандай жер таппай қиналғаны әлі есінде. Біраз жүргеннен кейін салон шаңға толды, күн көтеріле шілденің шекеден өтер ыстығы өкпесін қысты. Кегенге жете бере Аяғанның жүрегі көтеріліп, иін тіресіп тұрған жұрттың үстін былғаған. Айқай-шу шығып, автобус тоқтаған. Сыртқа секіріп түскен Аяған жерге екі бүктеліп құлап еді. Автобусқа қайта мінуге жүрегі дауаламай, кішкентай қара чемоданын құшақтап, Кегенде қалып қойған... Одан бері аттай жиырма жыл өтіпті. Уақыт – тұлпар қандай жүйрік. Қайырылып соңына қарауға мұрша бермепті.
Ол уақытта қара жолдың шаңы бұрқырап жатушы еді, кішкентай “ қоңыз ” автобусқа таласып кірген жұрт Алматыға жеткенше тік тұрушы еді. Қазір жол даңғыл, екі араға “ Икарус ” автобусы қатынайды. Шелектен тамақтанып, ешкімге білдірмей бір бөтелге ақаңды бөліп ішіп, Нарынқолға жеткенше ұйықтайды. Аяған мойнын созып, соңына қарады. Манағы үш жігіт қылжиып-қылжиып ұйықтап жатыр екен. Басына іс түкенде табаламайық ” деудің орнына дүйім елдің көзінше кекеп-мұқап, мазаққа айналдырды. Алысқа ұзамадық, – деді бірі. Ақылы енді кіреді баланың, – деді екіншісі. Жүз грамм ішкен соң мұрнының үсті тершіп, күнге тотыққан жүзіне қан жүгіріп, рахаттанып отыр. Ине жұтқан кәрі төбет секілді дауысы барқырап, түкірігі шашырап, аузына түскен сөзді айтып, ләйліп қалған. Аяған мұны сыртынан біледі, аудан дәрежесіндегі ақынсымақ. Тісіне өмірбақи щетка тимеген болу керек, ара-арасы базданып кетіпті, аузынан қолқаны қабар сасық иіс бұрқ-бұрқ етеді. Әй, сен мені біліп жүр. Мен ақынмын, – деді әлгі. Көкірегіне ашу тығылған Аяған таныстығы болғанмен араластығы жоқ жігіттердің қылығына шамдана тұрп үндемеді.
Мектеп бітірген баласын жетектеп, “ қол ұшыңды бер, көмектес ” деп талай ауылдасы келді. Сені талай рет көтергенмін ” деді. Қойшы әйтеуір, қазақтың жүрек жылытар жақсы сөздерімен көміп тастайтын ауылдастарының өтініштерін орындай алмады. Білімі бар бар өзі-ақ түседі ” деді. Кей сәтте ет жақындарына көмектеспегеніне өкінеді. Ауылдастары мен ағайындары арқа сүйер асқа тау көріп, үлкен азамат деп келеді екен. Ал бұл оларды көргенде екі бауырына ауып кеткен асаудай тулап, келгендерді кінәлап иманын ұшыратын. Сөйтіп жүріп ауылдастарын бездіріп тынды. Тым ақиқатшыл, әділ боламын деп жүріп ауылдас ағайындарының алдында сүйкімін кетіріп алды. Ел-жұрты сыртынан “ қайырымы жоқ, орыс мінезді ” деп сөкті. Анда-санда ауылға келгенде бұрынғыдай қоғадай жапырылып, қошеметтеп қарсы алмайтын. Ет жақын ағайындарының өзі елпектей қоймайтын, сарт мәзіретпен құтыла салатын. Айдарынан жел есіп, тасы өрге домалап тұрғанда ағайын-туғанның өкпесіне бәлендей мән беріп, жаны жабырқаған емес. Олардың қыржия қалған қабақтарын көргенде “ өкпелесе көшке берген тайын алсын ” дейтін. Қазақ болып тұрып бөлінбеуің, туысшылмауың мүмкін емес екен. Әсіресе ағайыннан бөлінуге, шеттеп қалуға болмайды екен.
Басына іс түскен азамат ағайынды арашаға шақырып, туған ауылынан пана іздейтінін Аяған соңғы уақытта түсінді. Міне, кіндік қаны тамған атамекеніне келе жатыр. Ата-анасын көрмегелі бір жылдан асыпты, олар не күйде? Анасы аурушаң еді, екі күннің бірінде бас көтере алмай жатып қалатын. Анасын ойлап-аң көңіліне алаң кіріп, мазасы қашады. Бір жылда көрген қиыншылықтарды көтере алды ма, жоқ әлде, жалғызының күйігіне шыдай алмай морт сынды ма? Ол кісінің қал-жағдайы қалай екен? Алла қандай сый күтіп тұр? Анасының мүрдесін құшақтап, зар еңіреп қалмасын әуелі. Қарға адым жерде өліп жатқан әйелінің хабарын жасырған нәлеттер бір қиырдағы ешкімге керегі жоқ кемпірді есепке де алмайтын шығар. Олар үшін істің мүддесі адамның өмірінен де жоғары тұрады екен. Аяған сегіз айдың ішінде осы шындықты ұқты. Адамның басы неге соншалық арзандап кетті? Адамның бағасын кемітіп, басын арзандатқан кім? Сегіз ай бойы оймен алысып қажыған Аяған тағы да лағып кетіп бара жатқанын түсініп, тіктеліп отырып, сыртқа көз салды. Қаптап келіп қоршап қалған қалың ойдан құтыла алмады бірақ. Шалқалап жатып көзін жұмды... Шындығын қорғай алмаған адам әрине арзандайды.
Арзандамауға тырысып, шындығын қорғап шырылдаған әлсіз пенде басына екі-үш рет қатты таяқ тигеннен кейін-ақ үндемеуге үйренеді. Өзін-өзі іштей мүжіп жеп, тасқа шабылып жүзі майырылған қылыштай қадыры кеткен пенде күндердің күнінде бейшаралығын мойындайды. Өзінен жоғары тұрған, өзінен күші асқан әлдекімнің айтқанын қалт еткізбей орындауға дағдыланады. Жат десе жатады, тұр десе тұрады, ұр десе ұрады, қолына қанжар ұстатып, айдап салсаң кез келгенді жарып тастаудан да қайтпас. Өйткені ол орындаушы. Өзін өзі жоғалтқан жаппарқұлдарда “ кешегі, ертеңгі күн ” деген ұғым жоқ. Олар – бүгінгі күннің құлақ кесті құлдары. Олар өліп қалмау үшін ғана өмір сүріп жүрген өлермендер. Өлермендер!.. Жаманшылықтың әрқашан үстем болып, ізгіліктің жеңіліп жататыны өлермендердің шамадан тыс көптігінен шығар. Айласы асқан әлдекім солардың қолымен от көсейді. Қай заманға да сондай сүмелектер керек... Аяған мырс күлді. Есіне Мақсұт түскен. Сессия кезінде емтихандардан құлап қалмай ілдалдалап тапсырғанына жүрегі жарылардай қуанатын бейшара көпірден өткеннен кейін Қожанасырдың айласына салған. Әлдекімге арқа сүйеп, аспирантураға бөлінген бір ортаға таласты. Алдияр Ақпанұлының арқасында әділдік жеңіп, аспирантураға институтты қызыл дипломмен бітірген Аяған қабылданған.
Тарих факультетіне математикасы жоқ, оқуы жеңіл болғандықтан ғана келіп, әлдекімнің көмегімен ілінген Мақсұт біраз уақыттан кейін қазақ халқының бір кезеңдегі тарихын жазамын деп тыраштанды. Қазақтың белгілі кезеңдегі тарихын былықтырып, нақақ күйген аяулы перзенттеріне күйе жағып, көпке топырақ шашты. Алдияр Ақпанұлы бастаған азулы топ болмағанда сол жолы Мақсұттың кандидаттық еңбегін “ табыспен ” қорғап шығарына дау жоқ еді. Өмірі ерлік пен шындықтан тұратын Алдияр Ақпанұлындай ғұламаға дәл сол жолы қолғанат болып, Мақсұтқа қарсы сөйлегеніне, жаланың құрбаны болған асыл ағаларын шырылдап қорғағанын Аяған әр сәт сайын мақтанышпен еске алады... Ол заманда алашорда қайраткерлерін ашық қорғау мүлде мүмкін емес еді. Алдияр Ақпанұлы бастаған топ диссертацияның шикілігін тарихилық сипатының, қасиетінің жоқтығына әкеліп тіреген. Толып жатқан тарихи шындықтардың өрескел бұрмаланғанын дәлелдеген. Ғылымда жолы болмаған Мақсұт көп ұзамай басқа қызметке ауысып кеткен. Оның қайда барғанын кейінірек естіп, “ дұрыс болыпты ” деп ойлаған. Оның дәл сол мекемеге барғанының бұрыс болғанын басына іс түскенде бір-ақ білді. Бірге оқып, бірге қызметтес болғанда Мақсұтты танымапты. Қандай биіктен лақтырсаң да төрт аяғымен түсетін ол кісі баласына аяушылығы жоқ мысық тілеулі пенде екен.
Екеуі алғаш кездескендегі Мақсұттың қуаныштан бал-бұл жанған түрі көз алдында. Мұны табалағандай мырс-мирс күліп, қытығына тие сөйлеген. Мұны “ Ахмет Байтұрынов ” деп мазақтаған. Ол ескі кегін ұмытпапты, қолынан келгенін істеп бақты. Адамның тағдыры талқыға түсіп, ақ-қарасын анықтайтын мекемеде жүрегінде кіршік жоқ азаматтар отырса шындық жеңеді екен. Мақсұт сияқтыларға осындай үлкен мекемелердің есігі қалай ғана оп-оңай ашыла салатындығына Аяғанның ақылы жетпейді. Ол секілді мысық тілеулі пенделердің тым жоғарыда отырмағандығына кім кепілдік береді?! Жанұшырып жан-жаққа жіберген арыздары сондай тасмаңдайлардың қолына түскен шығар. Ондайлар басқаның басына түскен қасірет-қайғысына емес, уақтылы тамақтана алмай қалғанына күйінеді. Мұндай жағдайда адам арзандамай қайтсін. Аренаға өлермендер шығып, билік тізгінін орташалар ұстаса қас таланттарда қадыр қалмайды. Ең бірінші арзандайтындар да солар болады екен. Қолында билігі бар орташа қас талантты мұқатып, оның беделін түсіріп, абыройын төгу үшін төңірегіне ештеңеден қайтпайтын, ұят-аят дегеннен ада болған өлермендерді жинайды екен. Өлермен үшін үлкен бастықтың тапсырмасын “ абыроймен орындаудан ” асқан міндет жоқ.
Ол айқайлап айтқан өтірікке сене алмайтын момын қазақтың алдында қас талантқа жала жауып, абыройын төгеді, әбден меңгеріп алған әдіс-амалын қолданып, өзін өзі қорғай алмайтын азаматты орташаның аяғына жығып береді. Әлдекімнің демеуімен биікке шығып алған кемталант орташаға қара басының қадыры қымбат, сондықтан ол бір халықтың абыройы, ары мен ұятына айналған азматтың аяғының астында жатқанын қалайды. Өйткені оған ақылы асқан адам емес, айтқанын қарсыласпай, қалт еткізбей орындайтын өлермен пайдалы. Қас таланттың бағасын білмей арзандатып алған халықтың жұлдызы жарық болады дегенге Аяған сенбейді. Барының бағасын білмеген ел өз қадіріне жете алмайды. Өз абыройын қорғай алмаған елдің тізгінін билікқұмар орташалар еш қарсылықсыз оп-оңай қолына алып, бір ұлттың мүдесін қара басының мақсатына бағындырады екен. Аяған осыны ұқты. Іші қыз-қыз қайнайды, бірақ қолынан келер қайран жоқ. Келсе әлдеқашан ұйықтап қалған ұятты оятып, шынжырлаулы шындықты арашалауға жібермей ме? Қолынан бірнәрсе келсе осы халықтың ары, абыройы болған Алдияр Ақпанұлын жабыла талаған көп қорқаудан арашалап алмас па еді. Басқаны айтпағанда, өзін өзі қорғай алмай қор болған жоқ па?!
Ең ақырында мұның тағдырын аяғын қақпанға қаптырып алған арландай аласұрып, ата жауым қолыма қашан түсер екен деп аңдып жүрген көркөңіл Мақсұтқа тапсырған жоқ па? Онымен алысатын күші болмай мысы құрыды. Басында бостандығы жоқ, азаттығынан айырылып қалған Аяғанның оның дегегіне көнбеске әбді жоқ еді. Көнді мазағына, қорлығына шыдады. Қарсыласар шама жоқ. Қаптаған көп кандидаттың бірі Аяған түгіл азуын айға білеген атақты Алдияр Ақпанұлының өзі жағаласуға шамасы келмей шалқасынан түскен жоқ па. Алдекең адамнан жеңілген жоқ, ол кісі тіпті ұйымдасып алған бір топқа да оңайшылықпен беріле қоймас еді. Алдияр Ақпанұлы уақыттан жеңілді. Заманның тілін таппаған пенденің көрер күні осы. Қарт профессор осы бір шындықты кеш те болса түсінген сияқты. Кеше екі сағат жанында отырды, болған жағдайды түгелдей әңгімелеп берді. Профессор төбедегі бір нүктеден көз алмай ұзақ жатты, кірпік қақпады. Әлден уақыттан соң Аяғанға қарап, қинала күлімсіреді. Екеуінің көзі тоқайласқан, шалдың жанарында жылт еткен сәуле қалмапты. Жігіт ақырын ғана күрсініп, ұстазының еті қашқан, қу сүйегі қалған жас баланікіндей шілмиген білегінен ұстаған күйі үн-түнсіз ұзақ отырған. Алдекеңнің ұзаққа бармасын іші сезеді.
Біраз күн Алматыда болуы керек еді, бала-шағасына деген сағыныш оны дедектетіп ауылға қарай сүйрей жөнелді. Бала-шағасы не күйде екен? Бибіні ойласа шыбын шырқырап, жанын қоярға жер таппай қиналады. Бесіктен белі шықпай жатып жетім қалған үш ботасының алдағы өмірі қалай болар екен? Ата-анасы үш балаа қарамақ түгіл өздерінің басын әрең алып жүретін жасқа жетті. Анасы көптен бері сырқат. Ол кісіде үш баланың кір-қоңын жуып, тамақ жасап беретіндйе шама жоқ. Мәселенің кір-қоң мен тамаққа тіреліп тұрмағанын іші сезеді. Ең бастысы – үшеуіне аялы алақан, аналық мейірім, жақсы тәрбие керек. Кішкентайында дұрыс тәрбие алмаған бала үлкейгенде қанша әспеттеп, әлпештесең де кісіліктің биігіне шыға алмай шаршайды. Мойнына қандай қиындық түссе де үш ботасына дұрыс тәрбие беріп, адам қатарына қосуға міндетті. Сонда не істемек керек? Бала-шағасының жанында қалып, ата-анасының қолындағы ауыртпалықты алуы керек пе? Олай болса басын қатырмай үйленіп, қызметке тұрады. Көлденең көк аттымен тағдырын қосақтап, артынан опық жеп жүрсе ше? Ол адаммен өзі тіл табысар-ау. Ал бала-шағасына ана бола алар ма, сірә?! Бибісін әрі-бері жұмсап, шырылдатып қуалап жүрсе жаны қалай шыдайды?
Сондықтан асықпайды, үш ботасына ана бола алатын мейірімді жан іздейді. Сондай адам табылсын-ақ. Кішкентай ауылда біржола қалып қоймақ па? Ғылымы жайына қалмақ. Жалған арыз жазып, жала жауып, сары ізіне шөп салып қорлаған Жақиялар жалғанды жалпағынан басып жүре бермек. Қазақстанның жаңа тарихын Жақиялар жазбақ. Жақия Тайлақұлы! Мұса Байларовтың өлермені. Қазақтың жаңа тарихын өлермендер жазады. Парадокс! Қара қылды қақ жаратын Алдияр Ақпанұлы жоқ. Халықтың бағына туған бір ғұлама ешкімге керек болмай сағатын санап жатыр. Ал биік орыфнда отырған Мұса Байларов ғылымға өзіне шын берілген орындаушы – орташаларды алып келіп, соларды қолдап, қолпаштап отыр. Орташалар мен өлермендер жазған тарихты оқып өскен ұрпақтан не үміт, не қайыр?! Қазақ тарихын он бесінші ғасырдан бастау керек ” деп даурыққандар солар. Нақақ күйген марқасқаларды қайтып тұрып кетпесін деп басқа тебетіндер, тіріле бастаса селебесін қақ жүрекке қадайтындар да солар. Олар біріне бірі шаң жуытпайды, біреуін сынап сөйлесең жабылып талайды. Сондай талауға түскеннің бірі өзі, бәрінен жұрдай болып, сүмеңдеп ауылына келе жатыр. Алды бұлдыр, бағдары жоқ. Аяған көкірегі қарс айырылардай күрсініп, сыртқа көз тастады.
Жүрдек Икарус оны туған жерінің шетіне алып келіпті. Құлағына тау өзенінің айбарлы гүрілі естіліп, танауын көк шалғынның жұпар иісі қытықтаған секілді. Көзін жұмып алды. Балалық шақтағы көріністер көлбеңдеп, тірі суретке айналды... Сонау бір қалың қарағанның ығынан ытқып-ытқып шыға келген бір топ елік андағайлап, айқайлап тұра жүгірген балаларға үрке қарап сәл кідірді де, жалт бұрылып, кері қашты. Ғажап! Қол созымды сеңгір-сеңгір ұлы тау, оның етегінде ит тұмсығы батпас қалың тоғай. Сол тоғайды қақ жарып тау өзені ағады. Ауылдың шеті көк майса, мың түрлі гүл қараған адамның көзін қарықтырады... Аяған талай жерге барып жүріп туған жеріндей ғажайып сұлу мекенді көрген емес. Жұрт мақтаған Швейцарияны да көрді. Атақты Рейн өзенінің бір жағына Лихтенштейн мемлекеті, екінші қаптасына Швейцария орналасқан екен. Алла тағала шебер-ақ қой. Нарынқол өңірінің табиғатын Еуропаның батыс бөлігіне айнытпай қайталапты. Екеуі бір анадан туған егіз бала сияқты. Ұлан ғайыр даланың сұлулығын көре білу үшін көз керек ” дейтін бір танысы. Таласы жоқ. Сұлулық туралы әркімнің түсінігі әрбасқа. Аяғанға салса туған жерін сұлулықтың эталоны дер еді. Адамда атамекен біреу. Оны сатып алуға болмайды.
Туған жер – әрбір перзенттің жүрегінің құндағында жатады. Одан алыстаған сайын сағыныш шіркін жүрегін сыздатады. Аяғанның түсінгені – туған жер арқа сүйер асқар тау екен. Туып-өскен мекенін, кіндікжұртын кие тұтқан пендені сол жердің аруағы қолдап, желеп-жебеп жүреді екен. Кішкентай кезінде осы тақылеттес сөзді әкесінен жиі естігенмен мән беріп, байыбына бара бермейтін. Туған жер, атамекеннің қадыр-қасиетін ержетіп, ақыл тоқтатып барып бір-ақ білді. Басына қиын іс түсіп, жүйкесі шаршап, жанын қоярға жер таппай тыпырлаған сәттерде көзін жұмып, сол бір қасиетті атамекеннің ең көрікті жерлерін көруге тырысатын... Сол сәтте қол созымда созылып жатқан салқар таудың беткейіндегі қалың қарағай “ Қайраттың ” жеңісіне дүрілдетіп қол соғып, дүркіреп орнынан тұрып кеткен мың сан жанкүйерге ұқсайды. Төңкерілген қазандай болып теңкиіп жатқан қойтастарды былш-былш соғып, қашан аяз біткенше ашуы басылмай гүрілдейтін тентек өзеннің екі қапталын қуалай өскен қалың тоғайда жүргендей сезінетін өзін. Осындайда сідік сасыған тар қапаста емес, жұпары аңқыған тау ішінде жүргендей тынысы кеңіп, жаны жай табатын. Өзін өзі алдап жұбатқан, алданып ұйықтаған күндері аз емес. Пенде баласы ойша өмір сүруге үйренеді екен.
Адамның ақылдылығы – қанда қиын жағдайда да жол таба білетіндігінде болу керек, сірә. Икарус үйіріне ілесе алмай, орта жолда шөгіп қалған нар секілді деңкиіп сұлап жатқан Лабасы тауының тұсынан өтіп барады екен. Бір қырынан қарағанда күдебел дөңкиген тау. Лабасының қандай екенін Аяған бір жылы Ақтастың биігіне шыққанда білді. Түйе өркеш тау деп жүргені бұдыры жоқ жазық екен. Қайнар ауылынан өте берген тұста Хан-Тәңірінің анық көрінісін білетін Аяған автобустың терезесіне жабысты да қалды. Ұлы шың қашан болсын тұтас тұлғасын көрсетпей бұлт-көрпесімен кеудесін жауып алады. Бір кездерде ұлы шыңның ұшар басы Аяғанға жаудың жалауын тесіп шыққан найзаның ұшы сияқты болып көрінетін. Бала Аяғанның білмейтін құпиясы көп болғандықтан ба, Хан Тәңірі тым сұсты еді. Сол сұсы әлі де жоғалмапты. Ұлы шың бұлт-көрпемен бүкіл денесін жауып алыпты, ұшары ғана найзаның ұшындай болып қылтиып тұр. Енді аңғарды, қылтиған найза шың тәж екен. Тұтасқан қалың бұлт сол тәжді Хан Тәңірінің басынан жұлып алып, қашып бара жатқан сияқты. Аяғанның миығына мысқыл ілінді. Бұл өңірде Хан Тәңірімен тәжге таласатын шың жоқ, ал өмірде мүлде басқаша.
Хан Тәңіріндей асқақ дарындардың орнына көзге қораш қопал төбешіктей ғана әлдекімдердің отырып алып, тірі пендені көзге ілмей шіренетінін ойлап, жігіт ызалана езу тартты. Аяғанның ұғымында, профессор Алдияр Ақпанұлы Хан Тәңіріндей абыройы биік, ешқашан төмендемеуге тиіс азамат еді. Талапай, талауға түскен ұлы шындықты зорлықшыл орташалардан қорғаймын деп жүріп абайсызда омақаса құлады. Қазақ деген халықтың Хан Тәңіріндей ұлы перзенті әлдекімдердің кесірінен құлап, қарға адым жер мұң болып жатқанда ұлттың санын көбейтіп жүрген шуылдақ тобыр басын сүйеудің орнына табалап күлді. Санатқа қосылмайтын тобырға халқының абырой-атағын асырар біртуар азамат емес, уақытша болса да айтқаны өтіп, атқаны жетіп тұрған орташа керек екенін Аяған сол кезде түсінді. Халықпыз деп жүрген тобырдың жетекке ерген өлермен екенін алғаш рет білгенде сұмдық шошыған. Жылдар бойы миын мүжіп, жүйкесін жұлып жеп, жанына бір сәл тыншу бермеген сан сұрақтың жауабын бір-ақ сәтте тауып, есеңгіреп қалған. Халықтың ғасырлар бойы жасалып, заманалардың елек-сүзгісінен өткен асыл қазынасын сыртқы күш, қазақтың іргелі ел болғанын қаламайтын мысық тілеулі күшті жұрт жоғалтып жатыр деп ойлайтын. Жоқ, жау сырттан келмепті.
Өз бағасын, өз қадырын білмейтін үлкен ел айдауға жүргіш, байлауға көнгіш тобырға айналыпты. Ол тобырға мақтаныш қылар Хан Тәңірінің де, сол ұлы шыңдай абыройы биік азаматтың да керегі жоқ екен. Бір замандарда намысын ту етіп көтерген ел үшін тып-тыныш жер басып жүру, күн көріс негізгі мәселеге айналыпты. Қарны тойған қалың ел бабалар аманатын да, қабырғасын қайыстырған қайғысын да бір-ақ күнде ұмыта салыпты, жыртығын жамаудың орнына жырқ-жырқ күліп жүре беретін жыртақайға айналыпты. Жыртақайға намыс мазақ болып па? Кешегісін білмейтін, ертеңгісі ойына кіріп шықпайтын жыртақайды көрінген көк аттының қанжығасына байлап жібер, ол әлгінің жыртысын жыртып жүре береді. Адам түгіл өмір де осындай. Жыртақай тірлік... Маған елікте, маған беймдел дейді. Қарсылассаң қабырғаң, жағалассаң жағың сынады. Көнбеске лаж қайсы? Іштей қарсыласа тұра жыртақай тірліктің көшіне ілесіп, итшілеп ілбисің де отырасың. Жыртақай тірліктің иіріміне түскен адам одан шыққысы келмейтін тәрізді. Аяған сол иірімге қиналып түсіп, енді қимай жүрген талай марқасқаны көрді. Жыртақай тірлік! Мафия!.. Оның дәмін алған адамның басы жадыланып қалған шығар.
Кім біледі, сондай жадыбас біреудің жетегіне ерсе бұл уақытта Аяған да жыртақай тірліктің тұңғиығында осынау жалғанның жақсылығына тоймай, балық болып шоршып жүзіп жүрер ме еді. Алдекеңе ілесіп, аман қалды әйтеуір. Алдекең, Алдияр Ақпанұлы!.. Ешкімге ұқсамайтын ерекше тұлға... Дүниенің рахатынан саналы түрде бас тартып, азабы мен мехнаты көп жолды таңдап алған біртуар азамат... Жолындағысын жайпап, жалап-жұқтап келе жатқан жалмауыз-жыртақай тірліктің жағасына жармасты ол. Хан Тәңіріндей азамат оны тоқтата алған жоқ, бір сілкігеніне жарамай жайрап түсті... Аяған Хан Тәңіріне тағы да тесілді. Ұлы шың әпсәтте ғайып болып, аласа шоқылардың тасасында қалып қойыпты. Хан Тәңірінің белдігіне қолы жетпей, қонышын сүртіп тұратын шоқысымақтар тым маңғаз. Аяғанның көз алдына екі бүйірін таянып, тәлтиіп тұра қалатын Мақсұт келді. Ол тәлтиіп тұрып “ менен үлкен ешкім жоқ, сенің тағдырың біздің қолда ” дегенді аңғартатын. Бұл оған сенетін. Мақсұт шынында да мықты болып көрінетін. Табиғатта да дәл осылай екен. Ұлы шың тасада қалғандықтан ба, бер жақтағылары биік болып көріне бастады. Ауылдан ұзап шықпаған Аяғанға қол созымдағы Ақбұлақтан биік шың жоқ сияқты болып көрінуші еді.
Кейін ержеткен соң алыстап барып қарағанда білді, Ақбұлақ осы өңірдегі көп шоқылардың бірі ғана екен. Соған қарамастан өз шоқысы Аяғанның көңілінде сол заңғар биік күйінде қалды. Барған жерінде тау көрсе оларды Ақбұлақ шоқысымен салыстыру Аяғанның әдеті. Анау жылы Лихтенштейн, Швейцария елдеріне барғанда Ақбұлақтың биік шоқы таппай қуанып қалған. Жетінші бітірген жылы жазда бірінші рет сол шоқының басына шыққан. Бұрын Ақбұлақтың ұшарына шыққан адамға дүниенің барлық шеті көрінетін тәрізденуші еді. Ол биік шыңның ұшпасында тұрып жан-жағына көз жүгіртті. Кіндікжұрты Қаратоған алақандағы асықтай анық көрінеді екен. Колхоздың орталығы деп есептелетін Жамбыл ауылы мен Қаратоғанның арасы бір-ақ қарыс жер. Оған Нарынқолдан үлкен шаһар жоқтай болып көрінетін. Тым биіктен қарағандықтан ба, сол жолы шап-шағын ауылды көріп, көңілі қоңылтақсып қалған. Аяған Ақбұлақтың басында тұрып әкесі айтып отыратын атақты Шалкөде мен Шұбарталды және басқа ауылдарды бірінші рет көрді. Шекараның түбіндегі шеткі ауыл Сүмбе, одан беріректегі Сарыбастау, батысқа қарай жылжыған саусағы тау етегіндегі Шибұтқа, Қошқарға, одан беріректегі Қарасазға келіп тірелді. Тесіліп қарағандықтан ба көзі талып кетті.
Шыжыған шілде болса да таудың басы салқын, өңменінен өтердей суық жел оны шыңның ұшарынан жұлып алып кетердей екілене соғады... “ Ақбұлақтың басынан секірсем, топ етіп есіктің алдына түсер едім-ау ” деп қиялданған. Ақбұлақтың басына бұдан кейін де талай рет шыққан. Етекте жүріп жабырқағанда небір ғажайыптарды аңсайтын бала көңілі оны биік шыңға жетелейтін. Шаршап-шалдығып, тілі салақтап жеткен Аяған шыңның ұшпасында тұрып ұшы-қиыры жоқ кең дүниеге көз жүгіртетін. Сол сәтте көңілін құрсаған мұң сейіліп, жаны шаттыққа кенеліп, тынысы кеңіп сала беруші еді. Биіктіктің осындай сиқыры барын Аяған сол кезде білген. Ақбұлақ шыңы Аяғанның тұғырындай еді. Сол шың осыдан жиырма жыл бұрынғыдай кеудесін шалқақ ұстап, мізбақпай тұр. Ол енді жүз жылдан кейін де осы қалпында тұра береді. Қаладан шыққалы бері сіркесі су көтермей, қаптаған қалың ойдың шабуылынан қажып, қалжырап отырған Аяған шың-тұғырына перзенттік іңкәрлықпен ұзақ уақыт қарап отырды. Икарус Нарынқолға жақындаған сайын шың биіктеп бара жатты. Анау беткейде балалық шағының іздері сайрап жатыр. Осы сәт оның қайғының тұтқынындағы, күйініш пен қасіреттің ауыр салмағынан әбден әлсіреген жүрегі лүп етіп, қозғалып кеткендей болды.
Тұғыр-шыңы, қасиетті атамекені оны бүкіл пәле-жаладан құтқарып алардай ширығып, еңсесін көтеріп отырды. Автобус Қызылұштың тұмсығынан бері өтіп, Жамбыл мен Қаратоғанға апаратын бұрылыс жолға жеткенде түсіп қалды. Қара жолдың қақ ортасында тауға қарап, ерні жыбырлап, күбірлеп сөйлеп, қимыл-қыбырсыз ұзақ тұрды. Зымырап келе жатқан машиналар сонадайдан бажылдай бастайды. Аяған ештеңе естімейді, екі құлағы таскерең. Аяған жолдың жағасына шығып, алашабырланып жатқан қасиетті атамекенін құшақтап сүйді. Көзінен ыршып шыққан қос тамшы қара жерге мөлт-мөлт тамды. Жол қапшығын арқасына асып іліп, ілбіп келе жатқан Аяғанды ауылдастары таный қоймады. Үстінде мақта салып, сырып тіккен күрткесі, басында берет, бұтында техас шалбары бар мұртты жігітті көпшілігі Алтынкенге кетіп бара жатқан геолог деп ойлаған. Лайсаң кешіп келе жатып жұртпен қазақша амандасқан жігіт қарап тұрғандарды аң-таң қалдырып, Қуат қарияның ауласына кірген. Қашаға қамалған үш-төрт қойға мықшыңдап шөп басып жүрген Елжас кіріп келе жатқан адамға жалт қарады, қолындағы айырды тастай салып, күріне-қабына әкесіне ұмтылды. Аяған жүгіріп жеткен ұлын көтеріп алып, құшыры қанбай аймалап сүйді. Елжас әкесінің мойнынан тас қып құшақтап алған, оның көзінен мөлт-мөлт тамған ыстық тамшы Аяғанның мойнын күйдірді.
Тапал тамнан жалаңаяқ, жалаңбас Олжас жүгіріп шықты. Аяған үлкенін босатып, екінші ұлын аймалады. Олжастың қуанышында шек жоқ, әкесінің келгеніне қуанғаны соншалық бұлқынып босанып алды да, айқайлап үйге кіріп кетті. Көк-е-ем келді!.. Бибі босағадан аттаған әкесіне ұмтылды. Жігіт тізерлеп отыра қалып, қызын құшақтап, әр-әр жерінен шолпылдатып сүйе бастады. Жарық күнім! Бибішім менің! Үйге Қуат қария кірмегенде екеуінің құшағы жазылмс еді. Сақалы селкілдеп, көзі жасаурады. Артынша Нұршаның аңырап, жоқтау айтқан зары үні естілді. Екі күннен бері орнынан тұра алмай жатыр. Ажалдың қапқан қармағын-ай, Арманда кеткен ардағым-ай. Қызымдай болған жарығым-ай, Жоқтаумен сені зарладым-ай... Әсемжаным-ай!.. Уһ!.. Қыршыныңнан қиылдың-ай, Наурызында биылдың-ай. Аман болсын-ай үш ботаң, Құдайыма сиындым-ай... Анамның дауысы осыншалық ащы деп ешқашан ойлаған емес еді. Зарлы әуенге салып, жоқтау айта бастағанда қиыншылықты көре-көре жібіместей тас болып қатып қалған жүрегі езіліп, еңкілдеп жылап келіп, анасын құшақтай алды. Әкесінің келгеніне қуанып, секіріп билеп жүрген Бибінің де екі көзі боталап, қабағына көлеңке қонақтады.
Елжастың басы салбырап түсіп кетіпті, мұрны пысылдап, қабырғаға қарап, жылап тұр. Сонан соң Елжасқа: – Әй, шалдың баласы, бері кел, – деп дауыстады. Жанына келген немересінің көз жасын сүртіп, бетінен сүйді. Сендер болмасаңдар жанымды қинап, омалып отырар ма едім... Әлдеқашан өліп қалмаймын ба... Балаларға арнап Хадиша алып берген тәтті-тәмелекті Аяған жозының үстіне жайып тастады. Үшеуі мәз-мәйрам. Әсіресе Бибінің қуанышында шек жоқ. Қалталарын кәмпитке толтырып алды. Орнынан тұра алмай жатып қалған Нұршаның қабағы ашық. Қайта-қайта құдайдың атын аузына алып, күбірлеп сөйлеп, бетін сипап қояды. Аяғанның байқағаны – әкесі бір жылдың ішінде қартайып, шөгіп қалыпты. Мықтап жүдеген. Былтыр сақал-мұрты буырыл еді, бір жылдың ішінде таза ағарыпты. Көзінің нұры тайып, кілмиып жасып қалған сияқты. Ауыр жұмыс әбден титықтатқан адамдай екі иығы сөлбірейіп, әлсін-әлсін күрсініп қойып, сүлесоқ отыр. Қалжырап, қажып қалғаны жүзінен байқалады. Жалғыз ұлдың уайымына күйкі тірліктің күйбеңі қосылып, аямай талап тастапты. Бойында қалған күш-қуаттың сарқындысына сүйеніп, ілдалдалап жүрген шал әрең деп орнынан тұрды.
Кеш батпай құран оқып, малды реттейін, – деп Қуат қария сыртқа беттеді. Босағадан аттай бере тоқтап, соңына бұрылды. Аяған әкесіне ілесіп сыртқа шықты. Ол кісі шынында шаршап қалыпты, жүрісі ауырлаған, аяғын жерден әрең алады, кәдімгідей-ақ еңкіш тартқан. Былтыр жазда келгенде ширақ еді, екеуі үш-төрт күннің ішінде екі мая шөп шапқан. Ақкүңгейге, Сағынтай атаңның жанына қойдық, – деді шал. Аяған мүдірді. Өтірік айтуға аузы бармады. Ақкүңгейдегі қорымға ат басын тіремегелі не заман. Атаңның бейітін таба алмассың-ау. Есентайды ертіп келейін. Малды сол сойсын. Есентай көрші тұратын жамағайын. Аяғанды құшақтап көрісіп, көңіл айтқаннан кейін екі білегін түрініп, жалпақ қара пышақты жалаңдатып, жануға кірісті. Қуат қария торы биесін ерттеп, Аяғанды мінгестіріп алып, Ақкүңгейге – бабалары таңдап алған мәңгілік жайлы мекенге қарай аяңдады. Торы биені қорымның сыртына қалдырып, әке мен бала басқалардан биіктеу көрінген төмпешіктің жанына келді. Аяғаның келді, келін шырағым, – деп дауыстады шал. Жігіт селк етті, тұла бойы дүр ете қалды. Әкесінің сақалы селкілдеп, екі қолы тағатсыз дірілдей бастапты.
Келін мұнда жатыр, – деді шал төмпешікті иегімен нұсқап. Тізерлеп отырып, күбірлеп құран оқыды да, бетін сипап, орнынан тұрды. Сонан соң келінінің қабіріне іргелес жатқан төмпешіктің жанына барып, тізе бүкті, бір шымшым топырақ алып, сыртқа тастады да, мола аралап кетті. Аяған тәңірі қосып, тәңірі өзі алып кеткен жарының басында үн-түнсіз біраз отырды. Көңілін өксік жаулағанмен көзінен бір тамшы жас шықпады. Әсемнің қазасына кінәлі адамдар есіне түсіп тұла бойын ыза кернеп, тістене күбірледі. Біздің де күніміз туар. Туады, Әсем, туады. У-уһ!.. Топырағың торқа болсын, жаным. Үш ботамды арқалап жүріп бақсам да жаманшылық көрсетпеймін. Бірақ сенің орның толмайды ешқашан. Тірлігіңде көңіліңді қалдырған жерім болса кешір, жаным. Мола аралап кеткен әкесі қайтып келіп, тізе бүкті. Өмірзая жұлдыздай ағып кетті бір ғұмыр. Өмірзая жұлдыздай жарқ еттің де жоқ болдың. Е-е-е!.. Соңыңда қалған үш шыбының аман болсын... – деді шал дірілдеген дауысын созып. Сонан соң шарт жүгініп отырып алып, құран оқуға кірісті. Бұл жолы манағыдай қысқа қайырмай ұзаққа сілтеді.
Бұл дұға Байжігіт баласы Сағынтай мен Қуат келіні Әсемнің аруағына бағышталды. Осы қорымда жатқан аруақтарға құдайдың рақымы түсіп, пайғамбарлардың шапағаты тие берсін! Аумин! Аяған әкесінің аузынан шыққан сөзді іштей қайталап, орнынан тұрды. Ел-жұрт, ағайын-туған құлақтанып, сені күтіп отырған шығар. Торы биеге мінгескен әке мен бала ауылға қарай аяңдады. Аяғанның құлағынан әкесінің: – Өмірзая жұлдыздай ағып кетті бір ғұмыр, – дегені кетпей қойды. Теңіз деңгейінен үш метр биікте жатқан Нарынқол өңірі үшін жазда қар жауу үйреншікті құбылыс. Ақбұлақтың басына бұлт ілінсе жаңбыр жауады, арты бұршаққа, иә қарға айналып кетеді. Артынша жарқырап күн көрінеді де, Жер-Ана моншаға түсіп шыққандай бусанып, терлеп, буы бұрқырап жатады. Кейбір жылдарда қырық күн шілдеде мейірімі көл-көсір жарықтық күн Жер-Анаға сараңдық жасайды. Ертеден қара кешке дейін колхоздың бітпейтін жұмысынан белі бүгіліп, ауыр бейнеттен қажыған ел қолдары қалт еткенде суға түсіп, күнге қыздырынып жатуды армандайды. Ондай бақытты күн қайда. Ізіңді аңдып, қыдыңдап бригадир жүреді. Ретін тапқанмен тәуекел деп, суға түсетіндер сирек. Асқар-асқар шыңдардың ұшарындағы мұздан бастау алатын тау өзені денеңді қарып түседі. Күннің жылуы әлсіз.
Соған қарамастан ауылдағы бала-шаға суды ермек қылады. Ал жаз мезгілімен келіп, күн жарықтық мейірім-шуағын аямай төккен таулы өңір нағыз бейіш мекенге айналады. Мұндай жылдары ел-жұрттың қабағы ашық, той-томалақ көп. Бала-шаға су сүйектенгенше Байынқолдың жағасынан ұзап кетпейді. Бұл жылы жайлау сәнді. Қолы бос жұрт тайлы-таяғымен жайлауға ағылады. Бір қызығы – мұндағы жұрт жайлауда отырып жайлаудың төрін іздейді. Жарықтық жайлаудың бағы асқан жылдары жан-жақтан туысқаншылап, жекжатшылап ағылатын адамдарда есеп болмайды. Табиғаттың биылғы мінезі бөлек, қытымырланып қабағы ашылмай тұр. Көкпеңбек мұз түстенген аспаннан жылы шуақ емес, суық ызғар келіп тұрғандай, жердің тоңы да жіби қоймаған тәрізді. Бесін ауа бере Байынқолдың аңғарынан өңменнен өтердей суық жел соғады. Мамыр айы аяқталуға айналғанмен таудың теріскей бетіндегі қалың қар әлі сіресіп жатыр. Жазықтың өзі ала-шабыр, күндіз ептеп еріген болады да, кешкілік жер қатқаққа айналады. Табиғаттың мінезі әсер етті ме, туған жеріне келмеген Аяғанның жаны жадырап, еңсесі көтеріле қоймады. Анталап келіп бас салатын ашқарақ ойлардың талауына түсіп, күні бойы мең-зең болып жүреді де қояды. Сары уайым жүрегін шымшылап, маза бермейді.
Бір уақ бала-шағасын алданыш қылып, уайымның азабының құтылғандай болады. Алысқа ұзап шығатындай жағдай жоқ, жер әлі дегдімеген, қара жол лайсаң. Қонаққа баруға да құлықсыз. Ет жақын ағайындарының отауына кіріп, сәлемдесіп шыққан. Аяған түгіл атағы алты алашқа кең жайылған ұлының да қадыр-қасиетін біліп қарық қылмайды бұл ел. Азаматы о дүниеге аттанып кеткен соң ғана алла тағаладан қорыққандықтан аза тұтып, қадырына жеткен болып жатады. Және қай-қайсысы болмасын сол адамға тірлігінде көп жақсылық жасағандай күпініп сөйлейді. Сол арқылы өзінің беделін өсіріп, бағасын арттыруға тырысады. Аяған ондайлардың талайын көрді. Ішіп алғандардың барлығы Мұқағалимен жан қиыспас дос болғанын, бірге жүргенін айтып, аузы көпіріп сөйлегенде тоқтата алмайсың. Ондайлар осы ауылда да бар екен. Олардың сөзіне қарағанда “ Нарынқол жақтан кім келер екен ” деп Мұқағали көкбазарда жүретін сияқты. Қонаққа шақырған үй үстелге алдымен арақ қояды. Алып қоймасаң ренжиді. Аурумын десең жалынады. Әйтеуір не керек, басқаға арақ ішкізуге келгенде адам баласы неше күн ойлап таба алмайтын, жүрекке дық-дық тиетін небір сиқырлы сөздерді лақылдатып төгеді. Мұндайда қасарысып көнбей отырған адам қалай мас болғанын білмей де қалады екен.
Алғашқы күні Аяған ауылдастарының жүрек жібітер жылы сөздеріне елігіп, біраз жерге барған. Ертесіне орнынан тұра алмай сұлап жатты. Шешесін аудан орталығындағы ауруханаға орналастырғалы бүгін бесінші күн. Екі ара көлігі бар адамға жарты-ақ сағаттық жол. Соған қарамастан бес күннен бері бара алмады. Кемпіріне Қуат қария барып қайтқан. Аяғанның байқауынша, тіршіліктің тепеңімен жүріп, ауруын асқындырып алған сияқты. Алматыға алып барып емдетуге қолдың қысқалығы кедергі жасады. Соны біліп, анасы да салмақ салмады. Ұлының ұсақ-түйек шаруадан шаршап, жалығып жүргенін білді ме, ертеңгілік әкесі: Торы биеге мініп, жер көріп, қыдырып қайт, – деген. Балалық шағында жалаяқ шарлаған аймақты аралап көруге неше күннен бері аңсары ауып жүрген Аяған қуана келісті. Торы биеге мініп, өзен жағалап, Алтынкен жаққа қарай аяңдады. Байынқолдың екі қапталын қуалай тұтаса өскен қалың тоғай таздың басына шығатын үлпілдек шаштай селдіреп-ақ қалыпты. Арнасына сыймай аунақшып, үлкен-үлкен қой тастарды гүрс-гүрс ұрып, аласұрып жататын тентек өзеннің суы тартылған. Жылап аққан көздің жасындай сылдырлаған мардымсыз суды көріп, Аяғанның жаны жабырқады. Кең арна қаңсып қалыпты.
Мынау беткей тұтасқан қалың қарағай еді, қаптап кеткен томар қол-аяғы шолақ мүгедек адамдарды еске түсіреді екен. Жер-Ана да тозған, оңға қарасаң да, солға қарасаң да айдау. Жыртылмаған, беті аймандалмаған алақандай алаң қалмапты. Баяғыда осынау жазық көкмайса шалғын еді. Мың түрлі шөп пен гүлдің жұпары кешкілік Байынқолдың аңғарынан самал соққанда бүкіл ауылды алып кететін. Күндіз көң сасып тұратын ауыл күн кешкіре жұпар иістенетін. Талай-талай елге барып жүріп ондай ғажайып иісті Аяған сезген емес. Енді міне, арада жиырма-жиырма бес жыл өткенде көркіне көз тоймайтын өлке ауру-сырқаудан жеңіліп, азып-тозған сұлу келіншектей барынан жұрдай болыпты. Осы күйініште кете берсе енді бір он, он бес жылда мұнда сайғақ болар жетім тал қалар ма екен? Аяғанның есіне осыдан көп жылдар бұрын “ Білім және еңбек ” журналынан оқыған фантастикалық әңгіме оралды. Шығарманың бас кейіпкері нағыз орманды бір көруді армандайтын ұмытпаса. Ол бейшара қиялындағы орманды жылдар бойы іздеп, таба алмай шаршайды. Ақыры ол жасанды шалғында синтетикалық ағаштар мен гүлге қарап жатып көз жұмады... “ Озбырлығын қоймаса күндердің күнінде адамзат баласы сондай жағдайға жетер ” деп ойлады жігіт.
Ентігіп тоқтаған торы биені сипай қамшылап, ілгері озды. Бұл сөздің мәнін Аяған кешірек ұқты. Болашағын ойлаған қоғам ең алдымен табиғат-ананы аялап, ардақтауы керек екен. Өз бағасын өзі біліп жарытпаған пенде табиғатты қайтсін. Табиғат ол үшін қорек, күн көрісіне керек шикізат көзі ғана. Осындай түсініктің жетегіне ерген адамзат қоғамы адам мен табиғат арасындағы теңдікті бұзу арқылы өзіне өте зор қиянат жасап отырғанын Аяғанның сұңғыла көңілі баяғыда-ақ сезген. Қазақстанның әр облысына барып жүріп адам баласының қолымен жасалған небір сұмдықтарды көріп, жағасын ұстаған. Енді міне, сол мекенді көріп, көңілі бұзылып келеді. Есіне әртүрлі кітаптар мен журналдардан оқығандары түсті. Адамдардың шаш та төк қылығының зардабынан Апенин жарты аралын көмкерген қалың орман аз уақытта тып-типыл болып құрып кетіпті. Тарихтың айтуына қарағанда, Мин династиясы үстемдік құрған заманда Солтүстік Қытайдағы қалың орман ысырап болған. Осы жағдайға байланысты сол өңірдегі егіс атаулы күйіп кеткен екен. Сөйтіп түгін тартсаң май шығатын берекелі өлке қаңсыған шөлге айналыпты. Көп ұзамай әлемді аузына қаратқан Мин династиясы күйреген. Сондай тасмаңдайлардың кесірінен жеке адамдар, белгілі бір аймақ қана емес, бүкіл бір мемлекет, бүтін адамзат баласы зардап шегеді екен.
Білетіндер осылай дейді. Аяған Арал теңізінің тағдыры туралы әр сәт сайын ойланады. Ол теңізді өзі көрмесе де бірге оқыған достарының әңгімесі арқылы жақсы біледі. Аралдың қаязының дәмі әлі күнге таңдайынан кетпейді. Ызаға булыққан ол қатты тебінген, марғақ келе жатқан торы бие желіп желіп жөнелгенде қамсыз отырған жігіт ауып түсе жаздады. Борсаң-борсаң желген торы биенің басын тартып, жерге түсті. Суы тартылып, аңқасы кеуіп қаңсып жатқан арнадан пошымы әртүрлі, әртүсті тастарды теріп, қалталарын толтырып алған соң атына мініп, аяңдап кері қайтты. Түсінгені – кіндікжұрты да көп асылынан айырылып, жүдеп қалыпты. Қасиетсіз дүлей күш оның да жағасын жыртып, бетін аймандай етіп тырнап тастапты. Балалық бал дәуренінің куәсі болған ертегі мекеннің азып-тозған сиқын көріп, жаны жабырқап келе жатқан Аяғанның алдынан Бибі жүгіріп шықты. Ол қызын жерден іліп алып, алдына отырғызды. Ойбай, құлаймын! Бибі әкесінің мойнынан тас қып құшақтап алған. Әбден сағындырған асыл көкесін құшақтау үшін қасақана шырылдап отырған сияқты. Айым – Бибі, күнім – Бибі, жұлдызым – Бибі! – деп қызының әр-әр жерінен шөпілдете сүйіп жатыр. Бәйін деп қойдым.
Аяғанның жан жүрегі елжіреп, тамағына тас тығылды. Қолынан шығып кеткен тізгінді жинап алып, ақырын ғана тебінді. Қожайынның әмірін күтіп, тоқтап тұрған торы бие аулаға кіріп, қораға аяңдады. Кетпейсің бе, көке? Мен жыладым. Олжас та жылады. Елжас бізге ұлысты. Сонан кейін ол да жылады. Кетпеймін ешқайда. Бәріміз бірге боламыз. Сонан кейін сендейге тамақ жасап бейемін. Үйден Қуат қария шықты. Есік ашылып, Олжастың басы қылтиды. Әкесінің алдында отырған Бибіні көріп, қабағы түсіп кетті. Аяғына әжесінің дәу қара пимасын қоңылтақ сұға салып, есік алдына шықты. Тайыңа мін, – деді Бибі оны жақтырмай. Қуат қария немересін көтеріп, Аяғанның артына мінгізді. Олжас пен Бибінің қуанышында шек жоқ. Әкесінің беліне қолы жетпегендіктен күртесінен бүріп ұстап алған ұл тебініп-тебініп қояды, торы бие борсаң-борсаң желеді, Бибі сықылықтап күледі. Анодай жерде сәл ғана езу тартып, тіршіліктің азабы ауырлау соғып, еңкіш тартқан әкесі тұр. Балалардың күлкісі Аяғанның көңіліндегі тоңды жібіткендей. Жан жүрегін қуаныш қытықтап, ұлы мен қызына қосылып, рахаттанып күлді. Шындап күлуді де ұмытып қалыпты. Күлкісі ақсақ аттың желісі тәрізденді.
Желең шығыпсың ғой өзің. Торы биенің шылбырын әкесіне ұстатып, Бибіні көтеріп үйге кірген Аяған теріс бұрылып, бүгежектей бастаған Елжастың сырын ұғып, ақырын ғана езу тартты. Жейдешең шыққан Олжас тоңып қалыпты, тісі-тісіне тимей қалш-қалш етеді. Жақ жүні үрпиіп, ерні көгеріп кетіпті. Мен от жағайын. Теріс қарап, бүгежектеп тұрған Елжас жылыстап сыртқа шығып кетті. Аз күнде әкесіне әбден бауыр басып, екі елі қалмайтын Бибі плитаның алдына келіп, тізе бүккен әкесінің арқасына жармасты. Хат келді деген хабарды естігенде-ақ Аяғанның алағызыған көңіліне алаң кірді. Елжастың хатты тығып жүргеніне қарағанда, өзін Алматыға шақыртып жатқан сияқты. Шақыртқан кім? Мемлекеттік қауіпсіздік комитеті керек адамына хат жөнелтіп, күтіп отырмайды. Әлде жоғарғы органдарға жазған арыз-шағымдарына байланысты іздетіп жатыр ма екен? Олар бұл адресті қайдан біледі? Оның үстіне босанып шыққалы бері ешқайда арыз жазған жоқ. Алматыда көп айналмай, екі өкпесін қолына алып, балаларына қарай құстай ұшты. Әлде институттан келген хат па екен? Жоқ, Мұса Байларов пен Жақия Тайлақұлы аман тұрғанда Аяғанды институтқа жуытпайды. Әттең-ай, сөзін тыңдайтын адам болса олардың істеп жүрген істерін түгел айтып берер еді.
Өкініштісі – ондай пенде жоқ. Мұса қолында билігі бардың барлығымен сыбайлас болып алған. Оған құдайдан басқа ешкімнің шамасы келмейді. Бұған Аяғанның көзі анық жетті... Хат! Кімнен, қайдан келген хат? Ту-у, кішкентай шаруаға неге сонша басын ауыртты екен? Шал-кемпірге жекжат-жұраттан келген хат шығар. Көңілін осылай деп жұбатқанмен Аяғанның жаны жай таппады. Асықпай отырып от жақты. Құрғақ отын тұтанып алғаннан кейін партылдап барып гүрілдей жөнелді. Плитаның ішіне толтырып отын салып қойды да, кешкі тамақтың қамына кірісті. Көке деймін, – деді бір кезде Олжас көрпенің астынан басын қылтитып. Оның мұйны қанап қалды, – деді Бибі тақылдап. Маған ұйысты, – деп Бибі аузын бұртитты. Бәлен күннен бері сыр шашпай жүрген балаларының бүгінгі қылығы тосын. Ойлап қараса, олармен шүйіркелесуге уақыт бөлмепті. Балаларының айтатын әңгімесі көп сияқты. Аяғанның байқағаны – екеуі Елжастың көзінше шешіле қоймайды. Соған қарағанда, ол інісі мен қарындасының мұндай әңгіме айтуына тыйым салған тәрізді. Сырттағы әңгімені атасы мен әжесі естімесін дегендегісі шығар. Немерелеріне әлдекімнің ауыр сөз айтып ұрысқанын, жәбірлегенін білсе екі кәрінің шыдап отыра алмасы анық.
Үшеуінің бірінің қабағы шытылса ішкен ірің, жегені желім болатын шал мен кемпірдің құлағына мұндай сыбыс шалынса Есентайдың да, оның келіншегінің де шаңын аспанға қағарына Аяғанның күмәні жоқ. Осы шындықты қарғадай болып Елжастың түсінгеніне оның іші жылып қалды. Әлі кішкентай, ештеңе білмейді деп жүрген ұлы бір жылға жетер-жетпес уақытта есейіпті. Ешкімді аямайтын өмір шіркін есеймесіне қойсын ба?! Есеймесе, ағалығын сезінбесе інісі мен қарындасына үлкен адамдардай ақыл айтып, ес болар ма еді. Ол ренжісе жүрегі ауырады. Өліп қалады ” деп қорқытқан шығар. Хатты жасырғаны – жаны жабырқап жүрген көкемнің көңілін бұзбайын дегендегісі шығар. Демек хатта кісінің көңілі сөгілетіндей хабар болғаны ғой. Ет турап отырған Аяғанның көңіліне қара шауып, мазасы қашты. Хатты оқымаса да бір жағдайдың болғанын қу жүрегі сезді. Қайта-қайта ойына Алдияр Ақпанұлы орала береді. Өткен жолы көргенде көзінде жылт жоқ еді. Менің екі атам, бій әжем бай ғой, ә... – Иә, жаным. Әлгі деген Олжас Алматыдағы атаны біздікі емес дейді. У-у-л-а-а!.. Атам мен әжемнің жанында қаламын, – деді Олжас мұңайып. Соны да білмейсің бе!?
Алматыға баратындығына қуанып, қопаңдап отырған Бибі ағасының мына сөзінен кейін тосылып қалды. Аяған да не дерін білмей тілін тістеді. Үшеуінің де қабағына көлеңке қонған. Бибі жылап келіп әкесінің құшағына тығылды. Осы кезде бір құшақ отын көтеріп, шал кірді. Бұл жұрт ісі түскенде – мүсәпір, ісі түспесе – кісәпір болып алды ғой, шырағым. Шал сырт киімін шешіп, плитаның түбіндегі тайпақ орындыққа отырды. Ол бұрынғыдан да кішірейе түскендей болып көрінді Аяғанға. Бір заманда екі иығына екі кісі мінгендей, кеудесі шалқақ, алпамсадай ірі кісі еді. Ауыр бейнеттен шөгіп, екі бүктеліп отырғаны мынау. Енді қанша өмірі қалғанын бір құдай ғана біледі. Қашан жамбасы жерге тигенше ауыр бейнеттен құтылмас. Аяған оған жалт қарады. Сол жігіт қабылдап, арызымды алып қалған. Аяғанның көкірегінің көзі енді ашылып, көкейде жүрген жұмбағының шешімі табылғандай. Қуандық Сәруаров деген кім екен? Іздеп тауып, рахмет айтуым керек ” деп ойлады жігіт. Әкелі-балалы екеу ойға кетіп, үнсіз қалды. Шешең анау, менің жағдайым мынау. Болар іс болды. Тірі адам тірлігін қылады. Аяған үндемеді.
Әкесі дұрыс айтады, бала-шағасына ана керек. Балалар да, үй де азып-тозып кетіпті. Елжас бірінші класты ілініп-салынып жүріп өңкей үштікпен бітіріпті. Шешесі ауру, әкесі ертеден қара кешке дейін азын-аулақ малды айналдырады, үй ішінің ауыртпалығы Елжастың иығына түскен тәрізді. Аяған ақырын ғана күрсініп қойды. Мына үш ботаңның жағдайын ойла. Аяған әкесінің жүзіне таңырқай қарады. Шал тас мүсіндей қатып қалған, кірпік қақпайды, көз жұмбайды. Шешеңнің де, менің де талқанымыз таусылуға айналды. Жаман айтпай жақсы жоқ. Шешең екеуміздің қолымыздан бұларды шолпылдатып сүйгеннен басқа не келсін. Ойласамыз, көке, – деді ет қуырып жатқан Аяған. Сен кез келген үйге сиярсың. Ал мыналар ше? Көзге шыққан сүйелдей болып, түртпек көріп, жетімсіремесе екен осылар. Е-е, алла! Өзің жар бол! Шал күбірлеп сөйлеп бетін сипап, үндемей қалды. Аяған қазанға қайнаған су құйып, картоп аршуға кірісті. Әй, өзі де бір айналып кетейін-ау. Әкесінің өз ойының үстінен дөп түскеніне таң қалған Аяған оған ұрлана қарап қойды. Әлі сол қалпы, кірпік қақпай, мізбақпай отыр. Олжас, әлдиді саған беймеймін.
Шал еңсесін көтеріп, немересіне бұрылып, құшағын жайды. Бибі атасының алдына келіп отырды. Хадиша тәте еёде біздікі, ата. Аузыңа құдай салған шығар. Қуат қария жымыңдап үлкен ұлына қарады. Оның ниет-пейілін сезді. Үйге Елжас кірді де, кідірместен түпкі бөлмеге өтіп кетті. Әкеледі Хадишаны, әкеледі!.. Әкесі мен қызының бірінің аузына бірі түкіріп қойғандай сөйлегеніне Аяғанның күлкісі келді. Жымыңдап күліп жүріп, турап қойған картопты қазанға салды. Үш балама Хадишадай жаны ашитын адам табыла ма? Басыма бұлт үйірілгенде қаңғырып қалған бала-шағамды жетімсіретпеген адамнан айналып қана кетпеймін бе ” деп тебіренді Аяған. Хадиша секілді адаммен сенісіп өмір сүруге боларына көзі анық жеткен. Бір ғана күдігі бар – Хадиша тілегін құп алар ма? Ол Алмастан әлі де күдерін үзе қоймаған сияқты. Естуінше, Алмас академиялық демалыс алып, ауылына кетіпті. Оның қашып жүргенін Хадиша бейшара қайдан білсін. Үміт деген сайқал адамды әр сәт сайын емексітіп, өмір бойы алдайды. Үмітпен таң атырып, үмітпен қартайған жесірлер аз ба бұл пәни жалғанда. Хадиша да солардың бірі болып қалмақ па сонда?
Өз дауысынан өзі шошып, селк етіп әкесіне қараған, шал немересін құшағына қысқан күйі мүлгіп отыр екен. Олжас екі қолын жастанып, көзін ашып-жұмып, төбеге қарап ойланып жатыр. Түпкі бөлмеге кіріп кеткен Елжас тым-тырыс. Есікті жауып алған, немен айналысып жатқанын ешкім білмейді. Аяғанның есіне хат түсіп, жүрегі әлсіз ғана шым етті. Ол жайлап басып түпкі бөлмеге кірді. Әкесін көрген сәтте Елжас өз өзінен абыржып, мазасыздана бастады. Екі көзі жыпылықтап, екі беті қызарып жерге қараған баласын құшақтап, арқасынан қақты. Елжас ләм деместен қалтасынан жеделхатты алып, әкесінің қолына ұстатты. Сұм жүрек бір сұмдықты алдын ала сезіпті. Асыл азамат Алдияр Ақпанұлының талқаны таусылыпты, жарық дүниедегі жорығы, арпалысқа толы сапары аяқталыпты. Шал көзін кең ашып алып, ұлына жалт қарады. Есіл ерім-ай! Тұяғы тозбас тұлпарым-ай! Қанаты талмас сұңқарым-ай! Бағаласа баға жетпес ардақтым-ай!.. Мынау әділетсіз дүниенің азабынан құтылған екенсің-ау. Иманың жолдас болсын... Бақұл бол, бауырым!.. Хадишаға тура қалай алмай екі беті дуылдап, қызарақтаған Аяғанның маңдайы тершіді.
Жұрттан жасырып жүрген құпия сырын әлдекім сыбырлап айтып қойғандай келіншек “ ағалап ” барын алдына қойып, жаны қалмай бәйек болып жүр. Бибі “ Хадиша тәтеме барамын ” деп жылап қалды, – деп күлімсіреді Аяған маңдай терін құрғатып отырып. Неге ала келмедіңіз, аға? Хадиша оған өзімсінгендей тік қарап, наздана езу тартты. Аяғанның қуанышқа қаталаған жүрегі лүпілдеп кетті. Асылхан екеуіңізді жайлауға алып барамыз. Біздің жақтың жайлауын көрсеңіз кеткіңіз келмей қалар еді, – деді жігіт. Айтарын айтып алып, екі беті дуылдап, басын тұқыртты. Аяған басын шалт көтеріп алып, оның көзіне тура қарады. Жанарында жатырқау, жатсыну жоқ, мұны ет жақын туысындай көріп, жайраңдап отыр. Басқа ойы болса бағасын арттырмақ ниетпен қылымсып, қылық көрсете бастар еді. Үшеуі де сағынып қалыпты, – деді жігіт көзі боталаған келіншекке ұрлана қарап. Хадиша бұрынғысынан да әдемілене түсіпті, ептеп толысқан, қос анары кеудесін керіп тұр, әжімсіз тамағы ашыған қамыр сияқты, қысқалап кестіріп, бұйралап қойған шашы өзіне жарасады екен. Кейбір келіншектердей қылмиып, қылымсымай кісіге тура қарайды. Кейде түсіме кіреді, – деп күрсінді келіншек.
Шешем ауруханада жатыр. Әкем шаршап, шалдығып жүр. Хадиша қабағын көлеңке қонып, мұңайып отыр. Көңілінде сайрап тұрған екі ауыз сөзді айта алмай қиналды. Көмейіне келіп тірелген “ үлкен кісілердің қолындағы ауыртпалықты алатын адам іздемейсіз бе, аға-оу ” деген сөзді сыртқа шығармай тұншықтырды. Сондай бір ой Аяғанның да көңілін арбап отырған. Өлімге келіп отырып жақсы ниетін жариялауды дұрыс көрмей, тілін тістеді. Аяған қабағы қабарып, үн-түнсіз отырып қалды. Келіншектің мейірім ұялаған көзінде бимәлім бір жұмбақ жатқан секілді. Оған тесіліп ұзақ қарауға жүзі шыдамады, анда-санда көздері тоқайласқанда сол бір жұмбақ сырдың ұшығын байқап қалып отыр. Жүзінде қымсыну, жорта қылымсу нышаны жоқ. Бірақ жерлеуіне араласпасын, – деді ашулана бастаған Аяған тістене сөйлеп. Хадиша оған жасқана қарады, екі көзі бағжаңдап, бүрісе түсті. Тезірек көміп тастамасақ Алдияр Ақпанұлы тіріліп кетер деп қорқатын шығар. Алдекеңнің өліміне солардың біреуінің қиналмағанын білемін. Қайта қуанып жүр нәлеттер. Алдияр Ақпанұлын жеңдік дейтін шығар. Алдияр Ақпанұлы дейтін ғұламаны жеңу үшін оның бүкіл еңбегін жоққа шығарып, шәкірттерінің көзін құрту керек. Ал оның еңбегін жоққа шығару мүмкін емес.
Оған адам түгіл уақыттың да құдіреті жетпейді. Бүкіл бір дәуірдің ұлы шындығын Алдияр Ақпанұлындай ерлікпен дәл айтқан адам болған жоқ, Хадиша. Біз жеңілмейміз ешқашан. Біздің жанымыз кеудемізде емес, самұрық құстың ұясында. Самұрық құстың ұясының қайда екенін білесіз бе, Хадиша? Алдияр Ақпанұлы секілді біртуар азмат сол халықпен бірге жасайды, Хадиша. Комиссия құрылып қойды. Ертең түстен кейін денесін алып келеді. Бүрсікүні жерлейді. Басын да көтерген жоқ. Оның ашуланып отырғанын келіншек тағатсыз дірілдей бастаған қолынан байқады. Аузына су тамызуға жарамады-ау біреуі. Жалғыз сүйеніші – баласын жабылып жүріп арақпен суарып, аздырып жіберді ақыры. Алдекеңді баласы арқылы қинады. Жетті ақыры мақсаттарына. Бір халықтың маңдайына біткен мақтанышын жабылып жүріп өлтіріп, жабылып көме салмақшы енді. Жоқ, Хадиша, біліп тұрып үндемей қалсам Алдияр ағаның аруағы кешпейді мені. Иегі кемсеңдеп тілінің ұшына келіп тұрған сөзді айта алмай сәл тосылды. Сонан соң жаңағы сөзін қайталады. Келіншектің сөзі шамына тиді ме, шыдап отыра алмай орнынан тұрып кетті. Өзімсінгендей көзбен қиыла қарап отырған Хадишаға бұрылды. Асыл азамат шегінбеген, ешкімге бас имеген күйі өтті дүниеден.
Орнынан тұрып, жігітке тік қарады. Қабағы шытқыл. Аяған айтатын сөзін жұптап үлгергенше Хадиша баласы жатқан бөлмеге кіріп кетті. Қайтып қарасын көрсеткен жоқ. Жігіт тұқылға қанбай қалған темекішідей жанын қоярға жер таппай, лекілдеп келген көп ойын кімге айтарын білмей аласұрып, бөлменің ішінде теңселіп жүрді де қойды. Біраздан кейін ауылдан алып келген малдың етін жаймалап, тұздап мұздатқышқа салды. Сонан кейін ұстазының бөлмесіне кіріп, ертеңгі істің жоспарын ой елегінен өткізді. Бір жапырақ қағазға жоспарын мұқияттап жазып алғаннан кейін демалмақ болып Алдекеңнің төсегіне қисайған. Жолсоқты болып шаршап келген жігіт көп ұзамай ұйықтап қалды. Таң сарғайып атып келе жатқан кезде оянып кетті. Бұрын біреу оятпаса ұйықтай беретін Аяған түрмеде өткізген сегіз айда тұп-тура сағат алтыда тұруға үйренген. Сағат қаншада қисайса да таңғы алтыда ұйқысы шайдай ашылады да, онан кейін кірпігі айқаспай қояды. Ұйқы шіркін көңілі тоқ, қайғысы жоқ адамға ғана үйір болады екен. Орнынан турып жуынған соң Хадишаны оятып алмайын деген сақтықпен аяғының ұшымен басып, үйден шықты. Таңғы салқын ауаны кеудесін кере жұтты. Машиналар көбейе қоймағанмен таңғы ауа газ иістеніп үлгеріпті.
Енді бірер сағаттан кейін газ бен шаң тұтасып, қаланың үстін тұтып қалатынын ойлап, жаны жабырқады. Алматы жылдан-жылға ластанып барады, Көктөбенің биігіне шығып, сүйікті қаласының қап-қара түтіннің құшағында жатқанын алғаш рет көргенде шалқасынан түсе жаздаған. Оның ренішімен есептесіп жатқан кім бар? Әркім көрініп қалудың жолында жанталасып бағады екен. Қолына билік тиген кез келген пенде оп-оңай тарихқа айнала салуға тырысады екен. Аяған ондайлардың талайын көрді. Ол бейшаралардың көпшілігі тарихтың таразысына тартылып, күлкі болып далада қалады. Қалаға әкім болған азаматтардың көзге оғаш көрінер қорап үйлерді қаптатып жібергені туралы көзі ашық зиялы қауым аз айтып жүрген жоқ. Олардың сөзі айдалада атылған оқ сияқты нысанаға маңайламай қаңғырып кетіп жатыр. Зиялы қауымның жанайқайына құлақ қоймаған мемлекет басшыларының пенделік эгоизмі жақсылыққа апармасын Аяғанның іші сезеді. Аяңдап аялдамаға келе жатқан жігіт өзін өзі мазақтағандай мырс-мырс күлді. Бәлен жылдан бері аядай қуысқа қолым жетпей жүріп маған не жоқ. Менікі кесірлік ” деді. Жаны жабырқап, алыста қалған балаларын ойлады. Жарық дүниеден еш жақсылық көрмей өткен жарын ойлап мұңайды. Тарих факультетінің студенттері таң атпай Аяған Қуатов келеді деп мүлде күтпеген еді, барлығы тырайып-тырайып ұйықтап жатқан.
Есік ашқан Қанат ұйқылы көзбен Аяғанға қарап: – Кім керек? Оның дауысын естіп, басқа жігіттер оянып, орындарынан атып-атып тұрды. Ұйқылары шайдай ашылған студенттер тез-тез киініп, жуынып келді. Қанат шай қойып, дастархан жасады. Барлығы Аяғанды сағынып қалған тәрізді, алқа-қотан қоршап алған, жан-жақтан сұрақ жаудырып, қал-жағдайын сұрап жатыр. Шәкірттерінің өзіне деген ықылас-пейілінің өзгермегенін көріп, жаны жадырап, қуанып қалды. Ұмытпапты, ұмытылмапты. Мен өмір бойы қарыздармын бәріңе. Көзіне келіп қалған жасты әрең ірікті. Оның көңілінің босап отырғанын жігіттер де сезген сияқты. Біздің завтрак осы, аға, – деп күлді Қанат. Біздің қонағымыз кешке келуші еді әдетте. Сендерді сағынып қалыппын. Түрмеден босанған соң қайырылуға мұршам болмады. Балаларым ауылда ғой менің. Жеңгеміздің арты қайырлы болсын. Көңілі босап отырған Аяған астыңғы ернін тістеп алып, басын тұқшитып, біраз уақыт үнсіз отырып қалды. Жөн білмегендіктен жігіттердің ешқайсысы топ бастап суырылып шығып, жұбату сөз айтудың ретін таппай отыр. Соны сезген Аяған әңгіменің арнасын басқа жаққа бұрды. Бүгін үйіне түнетіп, ертең жамбасын жерге тигізу шарт. Барлығы құптайтын сияқты.
Бұл жолы билікті сол кінәлі адамдар қолға алып, ойларына келгенін істесе Алдияр ағамыздың аруағы кешпейді бізді. Ал біз Алдияр ағаны солардың өлтіргенін білеміз. Алдияр Ақпанұлы ұрлап апарып көме салатын адам емес. Оны жерлейтін күні бүкіл халық қара жамылса да айыбы жоқ. Туған халқының намысы үшін ойланбай отқа түсіп кеткен ондай асыл ағаға мемлекет құрмет көрсетуге тиіс. Бірақ өкінішке орай, бөтеннің бетіне қарап отырмыз ғой, – деп Камал жігерлі сөйледі. Аяған оған іштей разы болып, сөзіне сүйсініп отыр. Сөз саптасына қарағанда алысты көретін есті жігітке ұқсайды. Қашан көрсе де қабағы тұнжырап, ешкімге қосылмай саяқ жүретін, адамның көңіліне қарамай тура айтып тастайтын жігітті бұрын ұната бермеуші еді. Камал да Алмас сияқты жалпақтап, көңілін тауып, ұнап қалу үшін Аяғанды төңіректеген жоқ. Емтихан кезінде өзі жақсы көретін студенттер секілді оған оң қабағымен қараған жоқ, бір бағасын кемітіп қойған кездері де бар. Камал намысқа тырысып, басын имей, кеудесін шалқақ ұстап, шығып кететін. Аяғанға оның осы бір менмендігі ұнамаушы еді. Інісіндей көріп, бауырына тартқан адамы басына бұлт үйірілгенде жалт бұрылып, қара басының қамын ойлап қашты.
Ал керісінше, еш жақсылығы өтпеген, ұнатпай шетке тепкен адамдары қиналғанда қол ұшын берді. Сондай адамның бірі Асылхан еді. Асыл азаматтың аруағының алдында өтелмес қарызы бар. Ол қарыз-парызынан бұл дүниеде құтыла алмасын біледі. Аяған қабақ шытып, терең күрсінді. Қарсы алдында қара шайды сораптап ұрттап, маңдайы тершіп отырған жігітке сүйсіне көз салды. Осы сияқты жігіттер ара түспегенде сегіз ай сарылып, сарыжамбас болып жатқан түрмеден шығар-шықпасы белгісіз еді. Жақсы адамдардың шарапаты тиіп, бәле-жаладан аман-есен құтылды. Мынау жарық дүниеде жақсы адамдар көп екен ғой. Асылхан, Міртемір, Хадиша, Камал, Қанат, Ерік... Барлығын санап тауыса алмас, сірә. Жақсылықтың тұма бастауында Алдияр Ақпанұлы сияқты шындықтан жаратылған адам тұрса оның алдын көріп, тәлім алғандар қалай ғана жаман болмақ. Алдекең... Алдияр Ақпанұлы... Есесі кеткен елінің намысын жыртқан асыл текте азамат... Қылышынан қан сорғалаған қатыгез заманда халқының шындығын айтқан асыл адам. Алдеең... Қайран Алдекең... – Институттың бас корпусының алдына Алдияр ағаның үлкен суретін іліп, жерленетін уақытын көрсету керек, – деді Камал. Аяған селк етіп, қалың ойдан тез сергіді.
Студенттердің әңгімесін үнсіз тыңдап отырған Аяған ойланып қалды. Алдияр Ақпанұлының институттан қуылып кеткені рас, қарсыластарының “ пенсияға шығып, денсаулығына байланысты босады ” деген сылтауға сүйенгенін екінің бірі біледі. Марқұм өте өкпелі еді. Ренжігені соншалық, институт партия ұйымының есебінен шығып, өзі тұратын аудандағы тұрғын үй басқармасына тіркелген. Өзі сияқты ешкімге керек болмай қалған шал-кемпірлерден тұратын бастауыш партия ұйымының жиналысына бір рет қана қатысып, ауырып қалғанын Аяған білетін. Не істеу керек? Студенттер аузына қарап отыр. Бір шепті бергеннен кейін басқаларын қорғаудың қажеті бар ма? Есіне Хадишаның сөзі түсті. Сонда қалай, Жақия Тайлақұлының жетегіне ілесіп, сүмеңдей беру керек пе? Ол тағы да орға жықса ше? Неге солардың дегені бола береді? Дәл осы тұста олардың еркінситін жөні де жоқ қой. Алдияр Ақпанұлының аруағы үшін бір адым шегінбеуге тиіс. Ол кісінің денесін өзі тұратын үйдің ауласына қояды. Қоштасуға бүкіл Алматы келеді. Осылай еткен жағдайда ғана ұстазының алдындағы шәкірттік парызынан құтылады. Алдекең Аяғанның мұндай батыл шешімін қуана құптар еді. Аяған осылай ойлады. Оның айтқанын студенттер талқыламай қоштады. Олардың қандай әдіс қолданарын біз білмейміз.
Үлкен мекемелердің алдына ілетіндей хабарландырулар дайындау керек. Оларды түскен кейін ілген дұрыс. Алдияр ағамызды ертең шығарамыз. Олар осы қорытындыға келгеннен кейін ақылдасып отырып міндет бөлісті. Аяған арқа сүйер азаматтардың өсіп-жетілгенін көріп, іштей қуанды. Әлсіз қоғамды билеген қараулық пен қатыгездіктің тамырына балта шабар Шындықтың тілеуін тіледі. Өз басымен қайғы болып, бала-шағасын іздеп, ауылына кеткен Аяған аяқ астынан сап ете түсіп, бізге қарсы әрекет жасайды деген ой қаперіне кірмеген. Ол жайбарақат еді. Алдияр Ақпанұлының қазасын көпке жариялап, даурықтырмай апарып көме саламыз деп ойлаған. Аяған Қуатов бастаған топтың алдын орап, жоспарын күлталқан бұзқанын кешкілік естіп, тұлан тұтып ашуланды. Не істерін білмей далбасалаған бейшара екі өкпесін қолына алып, Алдияр Ақпанұлының үйіне жүгірді. Есік алдында тұрған студенттер оны байқамаған болып әңгімелерін жалғастыра берген. Олардың ниет-пиғылын біле тұра Жақия шарасыздың кебін киді. Жайшылықта бұларды көзге ілмейтін Жақиянікі мүсәпірдің қалі. Студенттердің жағалай қолын алып шықты. Барлығы керең сияқты. Декан іштей шамданғанмен үйренген әдетімен шарт сына алмады. Студенттің қисық жауабына ренжи тұра іштен тынды. Жақия суық жымиды.
Сонан соң жанында тұрған студенттің иығына қол артып еді, ол ақырын ғана итеріп тастады. Да-а, – деді декан кеудесінен лықси көтерілген ашуын күлкімен тұншықтырып. Аяулы ағамыздан айырылып, есеңгіреп қалдық. Өмір деген осы, жігіттер. Күні кеше ортамызда жүгіріп жүрген ағамыз жоқ енді. Әр сөзінен ілік іздеп, тиісуге себеп таба алмай тұрған студенттердің пиғылын Жақия түсінді. Әңгімені әрі қарай соза берсе мыналардың өршеленіп кетерін сезіп, өзі бір уақыттарда күн құрғатпай келетін пәтерге бағдар түзеді. Батылдау басып келе жатқанмен көңілі қобалжулы. Аяғанға не деу керек? Үндемегені дұрыс па? Үйде кімдер бар екен? Бір есерсоқ жұрттың көзінше жағасына жармасып, аузына келгенді оттап жүрсе қайтпек? Әлде үйге кірмей-ақ қайтып кеткені дұрыс па? Мұса Байларовқа не дейді? Жақияны әлеуетті күш дедектетіп сүйреп келеді, іштей қарсыласқан болады, бірақ оны жеңетін дәрмені жоқ. Есікке жеткені сол еді, қарсы алдынан сопаң етіп Камал шыға келді, Жақия шегініп жол берді. Жігіт ләм деместен жанынан өтіп кетті, үлкен кісі-ау демеді, көз қиығын да тастамады. Талтаң-талтаң басып ұзап бара жатқан жігітке ызасы келгенмен оған түк істей алмасын біліп, бармағын шайнады.
Камалды ішінен сыбап алды да, үйге кірді. Қарсы алдынан Алдияр Ақпанұлы шыға келердей жүрегі лүпілдеп, алқымына тығылды. Екі тізесі дірілдеген тәрізді. Бұл үйге алғаш келгенде дәл осындай күйге түскені есінде. Ол жолы Алдияр Ақпанұлы қарсы алған. Одан бері көп жыл өтіпті. Жақия ол заманда көп аспиранттың бірі еді, атақты ғалымның үйіне имене басып шығатын. Алдияр Ақпанұлының тасы өрге домалап, дүрілдеп тұрған шағы еді. Мықтылардың көлеңкесінде жүріп өмір сүрудің жеңіл боларын ерте зерделеген Жақия атақты ғалымды түп етектен мықтап ұстауға тырысты, бірақ бұл ниетінен көп ұзамай айныды. Заман қу түлкідей бұлт ете қалды, уақыттың қабағын аңдып өскен Жақия жағдайды тез түсінді де, жол тауып кетті... Сонан кейін де араларына шөп өскен жоқ, аса бір қимас болмаса да бөтенсінбей сыйласты. Жақияның бақай есепке жүйріктігін ертеден білетін профессор оның өзіне деген пиғылын сезген соң іргесін аулақ салған. Сол арада біреу біліп, біреру білмейтін жас пері Мұса Байларовтың жұлдызы жарқырады да, Жақия жүрегін алып, солай қарай жүгірді. Көп уақыт өтпей Алдияр Ақпанұлы мен институттың жаңа ректорының арасында бітімге көнбес тартыс басталған.
Жақия Тайлақұлы сол тайталастың бел ортасында жүрді... Ілгері жүруге батылы бармай тосылып тұр, біреу келді-ау деп ешкім шыға қоймады. Есік ашық тұрған бөлмеде бір қауым ел бар сияқты. Ол Аяғанның дауысын жазбай таныды. Басқаларға қарағанда көбірек сөйлеп отырған да сол. Балалар театрының директорымен келістім, шығарып салу рәсіміне керекті заттарды беретін болды. Келген адамдар Құрманғазы көшесі жағынан кіріп, табыттың жанынан өтіп, Бейбітшілік көшесіне шығады. Бейіт басына баратындар сыймай қалатын болды. Жақия Сыздықтың дауысын таныды. Бөлмедегілер тым-тырыс тынып қалды. Босағада сопайып тұра беруге болмасын түсінген Жақия ашық тұрған есікке қарай беттеді. Төрде Аяған, оның оң жағында Сыздық отыр екен. Екеуі де өзгерген, қартайып қалғандай болып көрінді Жақияға. Үшінші курстың студенттері диванға жайғасыпты. Бұлардан басқа Алдияр Ақпанұлына шәкірт болып есептелетін, басқа институттарда қызмет істейтін бірнеше тарихшы отыр екен. Беттен алып, төске шабатын бейауыз ешкімнің жоқтығына көзі жеткен соң көңілі жайланып, еркін басып бөлмеге кірді. Оны көріп, Аяған орнынан атып тұрды. Сыздықты құшақтап, көңіл айтқысы келген. Қарсыласқанды қазық қылық қағып жіберу сендерге неге тұрады, тәйірі. Мұндайды күтпеген Жақия мықтап абыржыды.
Сасқанынан ыржиып күлді. Оның бұзылып кеткен түрін көріп, Жақияның тұла бойын діріл биледі. Араша тілегендей бөлмеде отырғандарға жаутаңдады. Оларда үн жоқ. Саған керегі Алдекеңнің қарғысы ма? Саған сол керек қой, ә? Қарғысты Алдияр ағаның өз аузынан естігің келген екен ғой. Жақияның екі беті дуылдап, құлағы шыңылдады. Аяған мүлде өзгеріп кетіпті. Бұдан кейін оған тура қарауға батылы бармай, сыңарезулей күліп, үйден шығып кетті. Сол екпінмен жүгіріп отырып үйіне келді де, Мұса Байларовқа телефон соғып, көрген-білгенін түк қалдырмай баяндап шықты. Оның әңгімесін тыңдап болғаннан кейін де Мұса көпке дейін үндей қоймады, Жақияның шыдамын тауысып барып: – Олардың мұнысы дені сау адамның ісі емес, – деді. Олардың дегені бола қоймас. Біз де тірі жанбыз ғой, қарап жатпаспыз, – деді ректор дауысын әндете созып. Түрінен адам қорқады. Қауіпсіздік комитетінің әлі келмеген адамды медицина ауыздықтай алады. Солай емес пе, Жақия Тайлақович? Алдияр Ақпанұлын дұрыстап шығарып салуымыз керек. Біз де адамбыз. Дос-дұшпанымыз бар, – деді ректор соншалықты бәсең дауыспен. Сау болыңыз! Осыдан кейін ғана Жақияның жаны жай тапты.
Асықпай отырып кешкі шайын ішті. Ол күйеуін жақтырады. Ол Ақпанұлын институттан емес, үйінің алдынан шығармақшы. Вот, ақымақ, ә!.. Есі дұрыс болса солай істей ме! Д-о-р-а-қ!.. Әйелі ауыз ашпады. Оның ұнатпай отырғанын сезіп, орнынан тұрып кетті. Қонақ бөлмедегі диванға шалқалай отырып, ой түкпірін ақтарды... Мұса Байларов қарап жатпайды. Институт кәсіподақ ұйымының төрағасына тапсырма берген шығар, ендеше уайымдап, болар-болмасқа бас ауыртудың қажеті жоқ. Ең бастысы – Аяған Қуатов бұл жолы тағы да ұтылды. Бүгінгі түсінгені – оны біржола құртпай тыныштық жоқ екен. Еркіндікте жүрсе қойтан жылғыны қозғап, ешкімге маза бермейді, шұқылап, өсек теріп, жан-жаққа арыз жазғаннан шаршамайтыны Жақияға түсінікті. Дұшпаны, жақсылығын көре алмайтын қызғаншақ дос-жарандары аз емес. Мұса Байларов өте тауып айтты. Аяған сияқтылардың орны – жындыхана. Жақия өзіне риза болып, жымиып күлді. Көзін шала жұмып, жайылып кеткен езуін жия алмай, рахатқа батып, ұзақ отырды. Біраздан кейін маужырап, көзіне ұйқы тығылды. Кенет есіне ректорының “ ісіңізге сәттілік тілеймін, сізге адамдар көмектеседі ” деген сөзі түсті.
Мұсаның сөзінің төркінін енді ғана түсінді, ұйқысы шайдай ашылды. Уақыт тар. Жақия орнынан тұра салып, телефонға жүгірді. Іздеген адамын шаршамай тапты. Бала-шаға аман-есен бе?! Көптен көрінбей кеттің ғой, бауырым. Дұр-рес... Мен сені қолдаймын. Мұсекеңе айтамын. Көнешно... Дұрыс болады. Иә, иә... Маладес!.. Сәке, өтініш бар. Досың келіпті. Сыздықты айтамын. Ха-ха-ха! Иә, единственный, неповторимый... Иә, иә... Досыңды бүгін үйінен алып шығып, қонақ жасау керек. Бұл Мұсекеңнің абыройын сақтау үшін қажет шара. Қуатов түрмеден шығып келіп, бүлдіріп жаты, бауырым. Сызыдққа ұқтыр, миына мықтап құй. Аяған Қуатов шизофрениямен ауырады. Ол жынданған. Түсіндің бе? Солай. Рахмет! Дәл қазір. Ол үйінде отыр. Ертең уже кеш болады. Ал жөнел! Рестораның мойнымда, бауырым... Трубканы орнына қойған соң жымыңдап күліп, айнаға қарады. Сиреп, селдіреп қалған шашының ағы көбейіп кеткен тәрізді. Соңғы уақытта көзінің алды көлкілдеп ісіп кететін болып жүр. Бұл бекер емес сияқты, мынау көптен бер ізіне түскен аурудың белгісі.
Қай күні шалып жығарын бір құдай біледі. Маңдайындағы әжімдер тереңдей түсіпті. Бетінің терісі де тоза бастаған тәрізді. Бір замандарда екі беті май жаққандай жылтырап тұрушы еді. Ол дәурен көзінен бұлбұл ұшты. Күйкі тірліктің уайымымен бас қатырып, болар болмасқа шаршап жүргенде уақыт шіркін мұны біраз жерге алып кетіпті. Бұрылып соңына қарауға да мұршасы болмапты. Енді бір ұйықтап тұрса кеудесі сырылдаған шалға айналады екен. Кеудесі сыр-сыр етіп, сүйегін сүйретіп, көзі жасаурап жүрер. Кәсіподақ ұйысмы төрағасының үйіне телефон соқты. Қоштасу сол жерде болады. Бүлдіріп жүрген солар. Алдияр Ақпанұлына түрмеден шыққан антилер емес, біз ие болуымыз керек. Оның орны бөлек. Ол халықтың данасы. Абдырап қалған Жақия: – Адрестен қателестіңіз. Бұл Мұса Байларовичке айтылатын сөз, – деді. Оның сөзі кәсіподақ басшысына ауыр тиді, солай бола тұра ол жеңілгенін мойындай салған жоқ. Мұндайды күтпеген Жақияның жаны шығып кете жаздады. Ежелгі әдетімен бұл жолы да сөз таластырмай жата кетті. Есеп 1:0, – деп қиналып күлді. Сау болыңыз! Трубканы орнына қойып, ойланып тұрып қалды.
Жаңағының сөзінен түсінгені – Мұса Байларов барлық шаруаға өзі кірісіп жатқан сияқты. Сонда мұның үлесіне тиетіні қандай шаруа? Бұрын да осылай болатын, Мұса тапсырманы беріп-беріп алып, өзі кірісіп кететін. Қандай қиын шаруа болса да оп-оңай бітіп жататын. Мұсаның осы құдіретіне аса таңырқағанмен құпиясын біле алмай-ақ қойды. Бір жақсысы – соңынан шақырып алып, “ айтқанды орындамадың ” деп кінәлап, көзге шұқымайды. Сол шаруаны Жақияға тапсырғанын ұмытып кеткендей сыңай танытады. Бірақ оның ұмытпайтындығын, қарауындағылардың әр басқан адымын аңдып отыратындығын іші сезеді. Мұсаның білмейтіні жеті қат жердің астында. Республикада болатын ірі өзгерістерді күні бұрын біліп, соған орай әрекет жасап отырады. Кіммен байланысы бар, қолдаушысы кім? Бұл Жақияға жұмбақ. Ректорының жұмбағын шеше алмай шаршаған Жақияның кірпігі түннің бір уағында әрең айқасты. Студенттер жабылып іздеп, таба алмай сабылып қайтты. Бостандыққа шыққан сабаздың ескі таныстарын жолықтырып, ащы суға шөлін қандырып, ешкім білмейтін жерде қылжиып жатқанын Аяған іштей бағамдады. Жетесіз ұлдың әкесін шығарардың алдында ләйліп кеткеніне соншалық қатты күйінді.
Әкесіне топырақ салуға келмей қала ма деп қауіптеніп, студенттерді әрі-бері жүгіртіп, онысынан нәтиже шықпаған соң таңның атуын күткеннен басқа амалының қалмағанын түсінген. Аяғанның көңілінде Сыздықтан басқа алаң жоқ еді. Алдияр Ақпанұлын жерлеуге байланысты дайындық жұмыстары аяқталып, көңілі байыздаған. Сүйікті ұстазының денесін дұшпандарының қолына бермегеніне қуанышты еді. Мұны өте үлкен жеңісінің санатына қосқан. Бұл жеңіс әрі қарай жалғаса берердей болып көрінген. Студенттердің өзіне деген ниет-пейілін таныған соң көңілі көтеріліп, ширыға түскен, сары ізіне шөп салып қорлаған дұшпандарымен күресуге белді бекем буған. Бұдан басқа жолдың қалмағанын түсінген Аяған өзіне емес, кішкентай кезінен жүрегінің құндағына бөлеген, Шындық атты ұлы күшке сенген. Көңілі сан рет қалып, атар таңнан қарадай түңілгенмен саяқ жігіттің одан басқа сенері де сүйенері де жоқ еді. Жеңілістің ащы дәмін татып, жаны күйзелген қиын сәтте ешкімге әл бермейтін ұлы күш әне-міне дегенше келіп, құтқарып алардай болып көрінетін. Әділетсіздіктің тас түрмесінен сол ұлы күш алып шықты деп ойлайтын жігіттің сенімі соңғы күндері күшейе түскен. Құдайдай табынып жүрген Шындығының Байларов секілділердің бір сілкігеніне жарамай құлап қаларын ол білмейтін еді.
Шындық деген ұғымның уақытқа тәуелді екенін, өзі өмір сүрген заманның қабағына қарап, сөзін сөйлейтіндігін Аяған толық ұғына алмаған. Оның сенген Шындығы ұйқының құшағында маужырап жатқан... Аяқ астынан жоғалып кеткен Сыздық ертеңгісін сағат тоғыздан өте бере қайтып оралды да, Аяғанға жөнсіз соқтығып, шу шығарды. Түнімен ішкен сияқты, мастығы әлі тарқамапты. Әкеңді танытып жіберейін бе а?! Вот шизик а!.. Мен сенің билеп-төстеп, ойыңа келгенді істеуіңе жол бермеймін. Давайте вес шуруйте отсюдева! Сол сол-ақ екен Сыздық тарғыл даусын барынша созып, айқайқа басты. Вы убили моего отца! Задушу всех! Ненавижу вас! Милиция!.. Бұдан арыға Аяғанның шыдамы жетпеді, ұмтылып барып, бар дауысымен бақырып, аттандап тұрған Сыздықты шапалақпен салып жіберді. Түртіп қалса құлайын деп тәлтіректеп тұрған әлжуаз бейшара мұрттай ұшты. Екі студент қолтықтап, көтеріп тұрғызған. Сыздық бақырып келіп, ашудан қалшылдап тұрған Аяғанның жағасына жармаса кетті. Зараза! Осы кезде үйге ақ халат киген бірнеше ер адам және екі милиционер сау етіп кіріп келді.
Есе қайтармақ болып тұра ұмтылған жігітке ақ халат киген екі бірдей ер адам жабыла кетті де, сүйрелеп сыртқа алып шықты. Түсініңіздер... Мені қайда алып барасыздар? Босанып кетпек болып бұлқынған Аяғанды ақ халат киген екі жігіт сүйреп апарып жедел жәрдем машинасына кіргізді. Қаптап тұрған студенттер ес жиғанша машина жүріп кетті. Тізесінен жан кетіп, басы былқ-сылқ еткен Сыздықты екі милиционер қолтықтап, өз машиналарына апарып отырғызды. Осы кезде үйдің іргесіне ақ волга келіп тоқтаған. Мұса Байларовты бәрі таныды. Жан-жағы биік дуал. Кірер есік бар, шығар есік жоқ. Бұл жерден қашып кетудің ешқандай амалын таппай шаршады. Тағдырдың басқа салғанына көнбеске амалының қалмағанын түсінді. Түрмеден айырмашылығы – шатақ шығармай тәртіпті, тіл алғыш болып жүргендер көзі бозарып қамауда жатпайды, жындыхананың тірлігіне қолқабыс жасап, ұсақ-түйек шаруамен айналысады. Ал тәртіп бұзған “ тентекке ” аяушылық жасамайды. Аяған жындыханаға түскен күні дәрігерлердің дегеніне көнбей тулап, мұндағыларға денінің сау екенін дәлелдей алмай шаршаған. Олар түсіне қоймаған соң талағы тарс айырылып ашуланды, дәрігерлер мен медициналық қызмттегі жігіттерді бар білер ащы сөздермен сықпыртты.
Бәрінің еті өліп кеткен бе, ешқайсысы шамданбады, аузы көпіріп сөйлеп тұрған жігітті мазақтағандай мырс-мырс күліп, жайбарақат отыра берді. Өзінің артық кеткенін, айқайлаймын деп қателескенін соңынан түсінген Аяған жағдайын айтып жалынған, дәрігерлердің бірде біреуінің жүрегі жібімеді. Столды қоршап тасмүсіндер отырған сияқты, езулерінде жымысқы күлкі, ештеңе естімейді, бәрі шетінен керең. Дәрігерлер шырылдап айтқан шын сөзіне селт етпеген соң амалын тауып, қашып шығуға бел буған. Жиналған дәрігерлер өзара күбірлесіп, бір шешімге келгеннен кейін кетуге ыңғайланған сәтте ол ышқынып шығар есікке ұмтылды. Жармаса кеткен қопалдау келген ұзын сары жігітті бір жұлқып лақтырып жіберіп, сыртқа шыққан күйі беті ауған жаққа тұра қашқан. Үш-төрт жігіт тапырақтап соңына түскен. Қашып барып биік дуалға тірелген ол жандалбасалап, қалай қарай маңдай түзерін білмей тыпырлап тұрғанда қуғыншылар қоршап алды. Жақындамаңдар, жарып өлтіремін! Екеуінің қолында дубинка – таяғы бар екен. Айқайлап тұра ұмтылған Аяғанды екеуі қақ маңдайдан екі ұрып, сұлатып салды да, сүйреп ала жөнелді. Есеңгіреп құлаған жігітте қауқар қала ма, қарсыласуға шамасы келмеді. Оны сүйреп алып келген күйі етпетінен жатқызып, тыпыр еткізбей басып тұрып, дәрі құйды.
Бұдан арғысын білмейді, көзін ашқанда қап-қараңғы бөлмеде темір төсекте таңулы жатыр екен. Тілі аузына сыймай қаталаған ол бұлқынып босана алмаған, дауыстағанмен жанына ешкім жоламады. Қараңғы бөлмеде жалғыз екенін біліп, тілін тістеді. Таяқ басына қатты тиген тәрізді. Шөл қысып, басы шытынап, қай айырылып кете жаздап таң атқанша азапқа түскенін ойласа аза бойы қаза болады. Екі дүниенің ортасында екі есті күйде жатқан жігіттің аузына су тамызатын бір жанашыр табылмады. Сағат тоғыздың шамасында маңдайынан таяқпен ұрып құлатқан жігіт тамақ алып келген. Араларында ештеңе болмағандай ыржиып күлді, Аяғанның жаны қиналып, әрең шыдап жатқанына мүлде көңіл бөлмеді. Екі қолын шешіп, ботқаны алдына қойды да: – Тағы қашасың ба? Аяған сыра түстес сары суды сіміріп жіберді. Бірақ шөлі қанбады. Бір стакан су көні кепкен тақырға тамған тамшыдай ғана болды, егеуге айналып, тобарсыған тілі де жібімеді. Жігіт мырс-мырс күлді. Артық су жоқ. Осы уақытқа дейін сендейлердің өлгенін көрсем көзім шықсын. Одан бері қаншама күн өтті. Қазір Аяған өткен күннің есебінен жаңылып қалатын болып жүр. Біріне бірі ұқсас күндерді санағысы келмейді.
Алғашқы әлетте жындыханадан көп ұзамай шығатындығына сенімі бар еді. Жағдайын айтпақ болып соңына түскенмен бас дәрігер маңайлатпай қойды. Ауру еместігін айта бастаса дәрігерлер сөзін бөлмей өте мұқият тыңдап алады да, жылы-жылы сөйлеп көңілін жұбатады. Амалы құрыған соң ашуланады, айқайлайды. Оларға керегі де осы, үш-төртеуі жабылып жығып, дәрі құяды. Содан не өлі емес, не тірі емес, мең-зең болып жатады. Кейінгі уақытта мүлде тыныш, ешкімге жалынып жағдай айтпайды, жападан-жалғыз отырып алып ой түкпірін ақтарады. Ойша өмір сүруге де үйренді. Кей күні бала-шағасын есіне алып, ешкімнің көзіне түспей егіліп жылайды. Кейде ойша балаларымен қауышып, сырласып жетісіп қалады. Сыртқы дүниемен байланыс мүлде жоқ. Ешкім іздеп келмейді, қалада екі туып бір қалған дейтіндей жанашыр жақыны жоқ. Іздеп келіп қалар студенттерді күтіп еді, олар хабарсыз жатыр. Аяғанды қайда алып кеткенін олар қайдан білсін. Сол күнгі болған жағдай есіне түссе ызадан жарылып кете жаздайды. Қарсыластары пысықтық жасап, алдын кесіп өтіп, ойларына келгенді істеді.
Сыздықтың екі кештің арасында аяқ астынан жоғалып кетіп, ертесіне мас болып келіп, мұның жағасына жармасуы, аузына түскен сөзді айтып лағнаттауы, артынша жедел жәрдемнің келе қалуына қарағанда бұның әдейі ұйымдастырылған шаруа екенін іші сезеді. Бір күн бұрын кешкілік Жақияның келуі бекер емес. Оның жай жүрмегенін сонда-ақ түсінуі керек еді. Қырық жасқа келіп, біраз өмір көрдім дейтін Аяған тәжірибесіздігіне осы жолы көзі анық жетті. Оларды қара күшке салып алысып жеңе алмасын іштей мойындады. Заманның әдіс-айласын әбден меңгерген Жақия секілділер оңайшылықпен алдырмайды екен. Оларды жеңетін жан тумаған да шығар. Мұса Байларов бастаған топтың күшті болатыны – уақыт соларға қызмет істейді екен. Аяған осыны ұқты. Ол жеңілгенін мойындай тұра мойымады. Өзіне, өзі сияқтыларға қызмет ететін уақыттың күндердің күнінде келетіндігін түйсігі арқылы сезді. Қашан болсын сол бір атты күн ойламаған жерден сап ете түсердей үнемі елегізіп жүреді. Кейде үміті үзілгендей аяқ астынан өзгереді, қараптан қарап отырып ашуланады. Мұндай сәтте өзін төңіректейтін ауруларды мүлде жақтырмайды, айқайды салып, қуып жібереді. Ол бейшаралар әбден запыс болып қалған сияқты, Аяғанның даусы шыққан сәтте қалшылдап тұра қашады.
Ұзап барып түнеріп отырған жігітке мөлиіп қарап тұрады. Аяған ашуы басылып, өзіне өзі келгенде ұзап кете алмай тұрған бейшараларды керемет аяйды. Жындыханаға түскелі бері оны мұндағылардың біразы төңіректеді. Қанша жерден есі ауысқан дегенмен өздерін қорғай алатын адамды олар да таныйды екен. Мұның кім екенін білмей жатып “ қорқытып ” алмақ болып, жағасына жармасқан үш тентекті оп-оңай “ жуасытты ”. Содан бері олар Аяғанға жуымай, қашып жүреді. Күштілерден теперіш көрген әлсіздердің барлығы үнемі Аяғанның соңынан қалмайды. Жындыхана тұрақты мекеніне айналған, үнемі жетектесіп жүретін ек кемпір таңертеңнен кешке дейін Аяғаннан екі елі қалмайды. Екеуінде үн жоқ, аяқтарын тырпылдатып, салпаңдап ереді де жүреді. Жастары сексенге тақап қалған екі кемпірді аяғандықтан дауыс көтеріп, зәре-құтын қашырмайды. Өздерінің мінез-құлқы да қызық. Кейде жұртан жасырынып, нан жеп отырады. Анау күні Аяған аяқ астынан жоғалып кеткен екеуін іздеп, тығылып нан жеп отырған жерде үстінен түскен. Екі бейшараның зәрелері ұшып, аузындағы нанды жұта алмай тыпырлады. Қазақ кемпір орнынан тұра салып бір жапырақ нанды Аяғанға ұсынды. Қарның ашады. Аяған күлген. Екі кемпір мұның бұл қылығына түсінбеді.
Жақсы көріп, сыйлап жүретін жігіттің нанды алмағанына кәп-кәдімгідей ренжіп қалған. Осыдан кейін олар жоламай кететін шығар деп ойлаған. Психикалық ауруға шалдыққан адамдар ештеңені есте сақтай алмайтын болу керек, артынша-ақ екеуі ежелгі әдетімен жетектескен күйі Аяғанға ілескен. Екі кемпірдің соңынан сүмеңдеп қалмайтын еңкіш тартқан бәкене, бүкір шал бір заманда үлкен қызмет істеген деп естіді. Оның қазіргі түрі адам күлерлік, қашан болсын мойнынан сірне-сірне болып түсі оңып кеткен галстугын тастамайды. Онысын кейде жалаңаш мойнына байлап алады. Шамасына қарамай кемпірлерге қырындайтын әдеті бар екен, оның осы қылығын алғаш білген күні Аяған күлкіге қарық болған. Қартайған шағында ұрғашы көрсе ұрынып жүретіндігіне қарағанда, жас кезінде көзі түскенді құр жібермейтін жұпаркіндік болған тәрізді. Екі кемпір одан қорқа ма, жоқ әлде басқа бір себебі бар ма, үнемі жетектесіп қашып жүреді. Бүкір шал ауқасы салбыраған бұқа сияқты, қашқан кемпірлерді қуалап, бүкшеңдеп бара жатады. Аурулардың барлығына бүйідей тиетін бір әпербақан бар, одан барлығы қорқады. Қайда жүретінін Аяған білмейді, оны сирек көреді. Кейде аяқ астынан сап ете қалады да, емін-еркін қыдырып, беймарал жүрген аурулардың апшысын қуырып, берекесін алып жібереді.
Мұндағы жұрт одан емес, әлгінің қолындағы Сталиннің үлкейтілген суретінен қорқатын сияқты. Әсіресе екі кемпірдің зәре-құты қалмайды. Бүкіш шал да екеуіне қосылып, қолын жайып, күбірлеп отырады. Анау күні Аяған бір сұмдықты көріп, қатты шошыды... Аппақ қудай шашын жайып жіберген, үсті-басы өрім-өрім, кісі қарайтын сықпыты жоқ кемпір шеткі бөлмеден таяққа сүйеніп шықты да аумағы ат шаптырым ауланың бір бұрышында томпайып жатқан қос төмпешікке қарай беттеген. Екі көзі қып-қызыл екен. Кемпір қос төмпешіктің қасына келген соң аңырап қоя берді. Бейшараның дауысы соншалық ащы болар ма. Аяғанның жүйкесі шымырлап, кеудесін өксік құлдаған. Оның зарынан ұққаны – қос төмпешіктің бірінің астында отыз сегізінші жылы атылып кеткен күйеуі, екіншісінде түрмеде дүниеге келіп, бір жетіден кейін шетінеп кеткен нәрестесі жатыр екен. Кемпір зарлап отырып жоқтауын айтып тауысқан соң құран оқыды. Сонан кейін темекісін бұрқыратты. Екі кемпір тым-тырыс тынған. Екеуі де темекісін бұрқыратып отырған кемпірден көз алмайды. Екеуі одан қаймығатын сыңайлы. Әрқайсысы өз бетінше сыбырлап сөйлеп отыр. Олардың сөзінен Аяғанның түсінгені – кемпірдің аты Рахия екен.
Кейін білді, Рахия есімді кемпір “ күйеуім мен балам осы төмпешіктердің астында жатыр ” деп алданатын көрінеді. Анда-санда тұлыпқа мөңіреген сиыр сияқты қос төмпешіктің жанында тұрып, жоқтау айтып, ішін бір босатып алады екен. Соңынан қалмайтын екі кемпір өздерінің төрт құбыласы түгелдей Рахияны мүсіркеп аяйды. Сорлы-ай! Екеуі де жылаған болады, бірақ көздерінен жас шықпайды. Екеуі де қызық, шүңкілдесіп сөйлесіп отырады, сөздері анық емес, олардың не айтып отыратынын Аяған түсіне алмай-ақ қойды. Құлақтары ауырлап қалған кәрі кісілер сыбырласып отырып бірін-бірі қалай түсінеді екен деп таңырқап жүретін. Кейін білді, олар бірін бірі мүлде тыңдамайды екен. Сырт көзге бірін-бірі мұқият тыңдап, жақсы түсінгендей болып көрінеді. Ал бүкіш шалдың екі көзі кемпірлерде. Тышқан аңдыған мысық секілді екеуінің қалт еткен қимылын бағып, жалмаңдап отырады. Кейде бір кемпірлердің қолынан ұстап, кемсеңдейтін әдеті бар. Оның осы қылығына Аяған мүлде түсіне алмайды. Жындыхананы сыртынан көргені болмаса ішіне кірмеген еді. Биік дуалдың ішінде есі ауысқан, ешкімге керексіз болып қалған пенделер жүретін секілденетін. Бұл жерде де өмір бар екен. Қайнап жатқан қоғамнан бөлініп қалған мекеменің тірлігі мүлде басқа екен.
Қолына дубинка-таяқ ұстаған медағалар жындыхананың сырттағы өмірге, Кеңес қоғамына ешқандай қатысы жоқтығын ауруларға әр сәт сайын дәлелдеп, ұнамағандарына күш көрсетіп жатады. Адамды аяу дегенді әлдеқашан ұмытқан медағалардан түртіп жіберсе құлап түсетін, сүйегін сүйретіп әрең жүрген кәрі-құртаң түгіл Аяғанның жүрегі запыс болып қалған. Жындыханаға түскелі түсінгені – ақылдан қауқар қашып, қара күш үстем болған жағдайда адам арзандайды екен. Осы шындықты мойындағысы келмей, “ мінез ” көрсетіп, өзінің тірі пенде екенін танытпақ болғандарды медағалардың аямайтындығын Аяған сан рет көрді. Жындыға да жан керек. Зығырданы қайнап, кеудесіне ашу тығылғанмен өзін-өзі ұстайды, қолы дүниенің тұтқасына ілінгендей алшаң басып келе жатқан медағаларға тура қарай алмай жанарымен жер шұқып, мөлиіп тұрады. Олар ұзап кеткеннен кейін хан сыртынан жұдырық көрсетіп, айбат шегеді бейшаралар. Жетектесіп қыр соңынан қарға адым қалмайтын екі кемпірдің өзін неге төңіректейтінін түсінгелі бері оларды қанатының астына алып, қамқор болып жүр. Анда-санда екеуін детектетіп қуып, маза бермейтін бүкіш шалға айбат көрсетіп, ұрысқан болады. Оның түрі мұндай сәтте өзгеріп кетеді. Жетім бала сияқты шел басқан көздері жыпылықтап, жылайтын кісідей иегі кемсеңдеп, мөлиіп тұрады.
Күлкі қысқан Аяған теріс айналып кетеді де: – Екеуін де жақсы көресіз бе? Басқа біреуді тауып алған-ау, сірә, – дейді жігіт. Шал кемсеңдеп жылап, теріс бұрылады да, бүкшеңдеп кетіп бара жатады. Жындыханада түрмедегідей қыспақ жоқ, басқалардың мазасын алмасаң сенде ешкімнің шаруасы болмайды, дәрігерлердің айтқанын орында, белгіленген емді қабылда да еркін жүре бер. Ал қылдан тайып, қыңырлық көрсеткендер жазатын тартып жатады. Әлдекімдердің өкірген, шыңғырған дауыстарын Аяған жиі естиді. Алғаш төбе шашы тік тұрып, жаны шырқыра кетуші еді, жүре келе бойы үйренді. Кеше оны басқа бөлмеге ауыстырған. Жанына екі ауруды әкеліп қосақтады. Бірі Сталиннің суретін көтеріп жүретін сыриған көсе шал, екіншісі сүмеңдеп кемпірлердің соңынан қалмайтын бүкіш. Көсе шалдың ең қастерлі мүлкі – Сталиннің суреттері екен, біреуін төсегінің тұсына іліп, екіншісін тумбаның үстіне қойды. Сонан соң әскери адамдарша қолын шекесіне апарып, Аяғанға құрмет көрсетті. То есть Напалеон Бонапарт. Бірақ Напалеон болып алған көсе шал кесірленіп оның қолын алмады. Ешкімнің жоқтығына көзі әбден жеткеннен кейін сыбырлай сөйледі. Түрменің бастығы болған. Ал қазір император... Напалеон Бонапарт.
Е-һ-е, – деді бүкіш шал көңілденіп. Сен білмейсің менің кім екенімді. Білмейсің! Анда-санда “ білмейсіңін ” қайталап қояды. Бір кезде бөлменің қақ ортасына келіп, қалт тоқтады да, бағжаңдап Аяғанға қарады. Ол қай жер? Менде жау көп. Бүкіш шал оған шошына жалт қарады да, көзін алып қашты. Жасырмай-ақ қойыңыз. Ол құжаттар газеттерге басылады екен, – деді Аяған қасақана. Бүкіш шалдың үні өшті. Екі қолы дірілдеп, жылайтын адамдай игі кемсеңдеп, басы қалтаңдады. Сосын өзінің қылмысын білетін жігіттің жанында отыра алмай қисалаңдап далаға қашты. Осы жағдайдан кейін-ақ бүкіш шалдан маза кетті. Түні бойы күбірлеп сөйлеп, кемсеңдеп жылап, көзі ілінбей қояды. Ондай құжат жоқ. Газетке де шықпайды. Тыныш жатып ұйықта, – деген Аяғанның сөзіне мүлде сендей қойды. Пенсияңызға ақша қосып береді, – деді ұйқысырап жатқан Аяған. Не үшін? Социализмді қолыңызбен құрып, ны халық жауларынан тазартқаныңыз үшін... – Рас айтасың. Социализм үшін біз аянғанымыз жоқ, – деді шал көңілденіп. Аяған басын бүркеніп алды. Мынаның талайдың басын жалмаған қандықол екеніне көзі анық жетті. Ұйқысы шайдай ашылып кетті.
Есіне Жақия, Мұсалар түсіп, қаны қызып, кеудесіне алу тығылды. Олардың аз еместігіне соңғы бір жылдың ішінде көзі анық жетті. Қол ұшын беріп, көмектесіп жіберейін ” деген дұрыс адамды да көрді. Қаншама жерге арыз жазды, қаншама адамның алдына барып кішірейді, бірақ көмек қолын созған ешкім жоқ. Бір жақсы адамды түрмеде жатқанда кезіктірді. Сол Міртемір сияқты азаматтар көп болса жаманшылық күшейіп кетпес еді. Кім білсін, жақсы адамдар аз емес шығар. Кісінің жақсы, жаманын білу үшін оның өткен өмірін зерттеу керек шығар. Қылмысқа белшесінен батқан пенде ішінде ит өліп жатса да жымиып күліп, жылмиып жүре береді. Сен оны өзіне деген ниетіне, көзқарасына байланысты жақсы иә жаман адамдардың тобына жатқызасың. Пенде баласын танып, білу қашан оңай болыпты?! Мынау жатқан бүкіш шалды мүсіркеп, аяп жүрген. Алданыпты. Бұл нағыздың өзі екен. Қолы қан екен мұның. Аяған күрсінді. Бүкіш шал күбір-күбір етіп, алып жүрген пенсиясына ойындағы ақшасын қосып, есебі дұрыс шықпай, әлдекімді боқтап отыр. Таң атар атпастан тұрып, жұрттың мазасын алатын Напалеон бүгін де әдетінен жаңылмай: – Тұрыңдар!
Күбірлеп жатқан бүкіш шал ләм деместен орнынан тұрып, асығыс киіне бастады. Аяған сағатына қарады, бестен он-ақ минут өтіпті. Бірақ ол қозғала қоймады. Қанша адамның қаны бар екен мойнында? Кім білсін, бәлкім, Ілияс, Сәкен, Бейімбеттерді атқан қандықол құныкер осы шығар ” деп ойлады жігіт. Аяған тұра қоймаған соң тепсініп, жанына жетіп келді де, зіркілдей сөйледі. Оны тыңдағысы келіп тұрған Напалеон жоқ. Сталиннің суретін жоғарылатып көтеріп-көтеріп қояды. Аяғанның көңілін күпті қытықтады. Енді ұйықтай алмайтынын білгеннен кейін “ осылар не істер екен ” деген оймен орнынан тұрып киінді. Біз әрқашан күшті болуға тиіспіз. Сыртқа шыққаннан кейін Напалеон аумағы үлкен ауланы айналып, бүлкілдеп желіп жөнелді. Бүкіш шал қисалаңдап оның соңына ілесті. Аяған екеуінің мына қылығын қызық көріп, күліп тұрған. Біраз ұзап барып Напалеон соңына бұрылды, қалып қойған жігітті көріп, ашулана айқайлады. Жүгір! Аяған екеуінің соңынан тұра жүгірді. Сол екпінмен екеуін қуып жетіп, алдыға түскен, Напалеон шоқ басып алғандай баж ете қалды. Көсе шалдың сөзі жігіттің шамына тиді. Тиісерге қара таппай іштей ширығып, шамырқанып жүрген Аяған шарт сынды.
Шалдың қолындағы Сталиннің суретін жұлып алды да, құлаштап тұрып лақтырып жіберді. Екі шалдың баж еткен дауысы қатар шықты. Қабағы түнеріп, қарсыласқан пендені шайнап тастардай болып түтігіп тұрған ашулы жігіттен қорқып қалған екеуі ләм деместен суретке жарыса жүгірді. Төңіректің бәрі құлақ, – деді зәресі ұшқан бүкір шал екі көзі бағжаңдап. Аяған оларды мазақтағандай мырс-мырс күлді де, шұғыл бұрылып, кетіп қалды. Осы оқиғадан кейін Напалеонның беті қайтып қалған ба, таң атпая оятып, мазасын алмайды. Ол тек бүкіш шалға мәтіби. Қашане көрсең сол бейшараны қисалаңдатып қуалап жүреді, ол жүгіруге жарамаса мұрнын тескен тайлақтай сүмеңдетіп ертіп алады. Сталин жолдастың жаулары социализмнің жаулары, – деп даурыққан Напалеонға таяқ ұстаған медағалар ауыз ашпайды. Қолдарын айқастырып, мырс-мырс күліп, тәлтиіп тұрады. Аяғанның бір таң қалғаны – биік мансапта отырғандар момын, тіл алғыш орындаушыларды қолдап, қолпаштап қолтықтарынан демейтін, мұндағыларға да сондай үндеместер ұнайды екен. Олардың ұғымынша санасына ақылдың сәулесі түспейтін адам өліп қалмау үшін ғана тырбанып жүрген екі аяқ, екі қолы бар пенде екен. Өз дегенімен өмір сүруге қақысы жоқ құлағы кесік құл екен.
Құл... Құл... Құл... Құлағы кесік құл қай заманға да, қай елге де артықтық етпеген. Диктаторға азырақ адам, көбірек құл керек. Сталиннің заманында бәріміз құлағы кесік құлға айналып кеткенбіз, шырағым ” дейтін Алдияр Ақпанұлы. Жындыхана Сталин билеген қатыгез заманның кішкентай моделі сияқты әсер қалдыратынын Аяған соңғы кездері ғана біліп жүр. Ол адамы арзандап, пәруай пендеге айналған, қара күш – қиянаттың айдарынан жел ескен болмысы бөтен ортаға келгелі бері кешегі заманға шегініп кеткендей әсерге бөленді. Алғашқы күндері мұндағының бәрі тосын, жат болып көрінген. Көзі үйренгеннен кейін таңырқауды қойды. Адамның еркі өз ортасының жазылмаған қағидаларына тәуелді екен. Қаншама қашқақтап, шеттеп, бөлектенгенмен бұл ортадан тыс өмір сүре алмайтындығына Аяғанның ақылы жетті. Мәжбүрлік деген ешкіммен есептеспейтін сұрапыл күш оны өз дегеніне иіп әкеліп көндірді. Ол қазір жетектесіп жүретін екі кемпірмен, қолдарын қанға малып алған бүкіш шалмен өзін аса жек көретін Напалеонмен де әмпей. Араларында жер мен көктей айырмашылық бола тұра, өзін мыналардың санасына кіріп-шықпайтын мәселелер толғандырғанмен реті келгенде әңгімелеседі, ортақ тіл табысуға тырысады.
Ақылым артып тұр дегенмен адам өзінің екі аяқ, екі қолы бар пенде екенін басына осындай қиындық түскенде амалсыз мойындайтын көрінеді. Жалғыздық тірі пендеге емес, құдайға ғана жарасады екен. Адам баласының жалғыздықты жеңе алмайтындығына көзі түрмеде жатқанда жеткен Аяған өмір сүру үшін санасы семген жандардың тобына ықтиярсыз қосылды. Осы күні оған шүңкілдесіп отыратын екі кемпірдің тірлігі, олардың соңынан сүмеңдеп қалмайтын бүкіш шалдың езуге күлкі ұялатар ісі, жарымжан жандарды Сталинмен қорқытып, даурығып лаң басып жүретін Напалеонның әпербақан әрекеті ерсі көрінбейді. Анда-санда таяғына сүйеніп, сүйретіліп сыртқа шығатын, қос төмпешіктің жанында аңырап зарлап, жоқтау айтып тұратын Рахияның ісі, кең ауланың бұрыш-бұрышында күбірлеп сөйлеп, қарқылдап күліп немесе егіліп жылап отыратын пенделердің өміріне Аяғанның көңілі де, көзі де үйренді. Бұл да өмір. Бұл өмірдің өз қуанышы, адамның жүрегін жылатар күлкісі, қабырға қайыстырар қайғысы болады екен. Аяған сол қуаныш, сол қайғыдан өзінің тыс қала алмайтындығын түсінді. Қашан мынау қарғыс атқан қапастан құтылып шыққанша жағдайға бағынбасқа амалы жоқ екен. Қалай құтылып шығады? Құлқын сәріден жар құлағы жастыққа тигенше осы сұраққа жауап іздеп жүңкейлейді. Алды да, арты да тұйық.
Кең дүниеге алып шығар жол атаулы жабық. Жаланың құрбанымын. Мені босат ” деген жалынышты сөзін емдеуші дәрігер жүре тыңдайды. Тақымдап қоймаса алдап құтылады. Бас дәрігермен сөйлесіп көрейін, – дегелі қанша уақыт өтті. Дәрігердің сылтауы көбейіп барады. Тіпті ол шамасы келсе мұның көзіне түспеуге тырысып, қашып жүретін ауру тапты. Аяғанның тағдырын медағаларға тапсырып қойған тәрізді. Ал сөз түсінбейтін медағалармен тіл табысу қиын шаруа. Жындыханаға әдейі сондайларды таңдап ала ма, бәрі шетінен дөрекі, келесау. Аяғанның түсінгені – жындыханаға түскен адам оңайшылықпен шыға алмайды екен. Іздеушісі жоқ жанға көзқарас та басқа. Басқа ауруларға анда-санда ағайын-туыстары келіп, бір бұрышта шүйіркелсіп отырады. Осындай сәтте Аяғанның мұңға күпті жүрегі қан жылап, жанын қоярға жер таппай тыпырлайды. Бір ретте дәл осындай жағдайда емдеуші дәрігеріне барған. Басынан кешкен тарихты тәптіштеп түсіндіріп жатуға уақыт тар болғандықтан төтесінен тартқан. Мені босат. Босатпасаң алысып өлемін. Дәрігердің кінәсінен өлдім деп хат жазып кетемін, – деген. Оның мұнысын емдеуші дәрігер жындының сөзі деп ұқты. Осыдан кейін Аяғанға деген көзқарасы күрт өзгерді. Медағалар қыдыңдап қыр соңынан қалмайтын әдет тапқан.
Дәрігердің тапсырмасы ма, жоқ әлде, біреулер айдап сала ма, қымс етсе ұрады. Біреуінің күші жетпесе жабылып сабайды. Тірі адам кеудесінен шыбын жаны пыр етіп ұшып шығып кеткенше бәріне көнеді екен. Басынан сөз асырмайтын Аяған үндемеуге үйренді. Оның бір ғана мақсаты бар. Қайткенде де амалын тауып, қарғыс атқан жындыханадан шығуы керек. Анасы түсіне кіріп, наркүмән ойлардың жетегіне ілесіп, адасып қалып жүр. Ол кісі не күйде екен? Әкесі де сүйретіліп әрең жүрген. Қашан болсын сол екеуі бір сұмдыққа ұрынып қалғандай жүрегі суылдайды. Ата-анасын ойласа кірпігі ілінбей азапқа түседі, соңғы уақытта шырт ұйқыдан шошып оянатын ауру жабысты. Шиеттей үш баласын ойлап, жүрегі қан жылап, тыпырлап тыныш отыра алмайтыны және бар. Олар не қалде? Екі көзі төрт болып, қара жолға қарай-қарай үміттері үзілген шығар. Елжастың періште жүрегі осындай бір сұмдықтың боларын алдын-ала сезген секілді. Адам баласында болашақта болуы мђмкін жағдайды күні бұрын сезетін таңғажайып түйсіктің барына Аяған күмән келтірмейді. Өзімен құралыптас бір жазушы жігіттің жаманшылықты алдын-ала сезетінін талай рет байқады. Бірде ол: – Жаман түс көрдім. Айтуға ауыз бармайды, – деген.
Оның көңілін қимаған жазушы жігіт қайта-қайта күрсініп отырып түсін айтып берген. Жазушының түсінің айна қатесіз дәл келетіндігіне мүлде сенбеген. Арада екі-ақ сағат өткен соң Аяған әйгілі ақынның қаза тапқанын естіп, жағасын ұстаған. Мен өзімнің қанша, қай күні өлетінімді білемін ғой сорлағанда, – дейтін ол күңіреніп. Өмірі үзілетін уақытты білетін адамның әрбір күні уайыммен өтетін шығар, сірә. Тірі пендеге не сыйлары жұмбақ белгісіздік жақсы. Адам үміттенеді, алданады, алға – жақсылыққа ұмтылады. Өмір деген осы. Кісі баласы шыр етіп жарық дүниеге келгеннен кейін құдай мұңдайына жазған қуаныш-қызығын, азабын көргені мақұл ғой. Осында жүрген, санасына ақылдың сәулесі түспейтін бейшаралар өздерінше бақытты. Олардың өздеріне тиесілі қызық-қуанышы, уайым-мұңы бар. Аяғанның есіне осыдан бір жеті бұрынғы оқиға түсті... Түс кезінде есік алдындағы орындықта күнге қақталып, ой түкпірін ақтарып отырған. Жетектескен екі кемпір әдеттегідей жанын жайғасты, оларды қуалап, өзін дүниедегі ең білімді, ең ақылды адаммын деп есептейтін бүкіш шал келді. Екпіндеп келген шал көзі жасаурап, оған жасқана қарап, ләм-мимсіз состиып тұрып қалды. Осы кезде Сталиннің үлкейтілген суретін көтерген Напалеон сап ете түсті.
Тізерлеп отыра қал да сайрай бер. Ә-ә, сен сорлы христиан екенсің ғой. Сондықтан барлық құдайға құлшылық етуіміз керек, Напалеон, – деді бүкіш шал біреу естіп қоя ма дегендей жан-жағына жалтақтап. Бәріне, бәріне, – деп Напалеон еліре айқай салды. Сен оларды, олар сені алдады, едремайт. Ең соңында ешқайсысың ұтылған жоқсың. Ұпайларың түгел. Едремайт, оңбаған! Неге? Ұйықтай алмаймын. Өз қолыммен апарып көмемін. Алдымен алтын тістеріңді қағып аламын. Бүкіш шал иегі кемсеңдеп, екі көзі жасаурап, қолы қалтырай бастады. Шаруаң бітті, – деді Напалеон әрі-бері көйкеңдеп жүріп. Саған жақсы қарап едім ғой баяғыда. Мен сатылмаймын. Сен педик беті жылтыр қатындардан басқаларға қарамайтынсың. Екі кемпір оның мүсәпір қалге түскеніне масайрап, бір-біріне қарап, сөйлеп, мәз болып отыр. Бүкіш шал шошып қалды, қорбаңдап жатып орнынан әрең тұрды. Жүгіретін адамдай екі қолын кеудесіне алып, дайындала қойды. Үсіп өлетін болдың. Денеңнен спид тапса бензин құйып, өртеп жібереді. Ал мен... Мен рахатқа батып, қол шапалақтап, саған қарап тұрамын. Сен спид таратушысың.
Кемпірім 1982 жылы 13 қарашада, Леонид Ильичтен бір күн кейін қайтыс болған. Сенің солармен байланысың бар. Мен білемін, – деді Напалеон одан сайын еліріп. Ол не тағы? Ол да түсініп жарытып отырған жоқ. Халық жауы! Ол хунта! Пиночет! Гитлер!.. Вот так, вот! Спид – капитализмнің ауруы, – деп Напалеон бар дауысымен айқай салды. Екі көз қанталап, қызарып кетіпті, оң жақ беті жырбыңдай бастады. Аяған оның делебесі қозып, елірмесі ұстағанын түсініп: – Напалеон, доғар бассыздықты! Ешкімге ерік бермей еліріп тұрған бейшара әпсәтте жуасып, сұлқ түсті. Қалшылдап тұрғна бүкіш шалда зәре қалмады, екі қолын кеудесіне алып, бүкшеңдеп тұра қашты. Ұзап барып тоқтады да, бұрылып қарады. Қызылкөз пәледен құтылғанына көзі жеткен соң сүріншектеп, аяғын тырпылдатып дәрігерлер корпусына қарай кетті. Үн-түнсіз тұрған Напалеон кенет ышқына дауыстап: – Жасасын Сталин жолдас! – деді. Екі кемпір бүкшиіп отырып Напалеонның айтқанын қайталады. Шал осыдан кейін “ күн көсемнің ” суретін көтеріп, өзі тұратын корпусқа қарай жүрді.
Көп ұзамай дәрігерлер отыратын бөлмеден бүкіш шал шықты да, белтемірі майысқан арбаның дөңгелегі тәрізді қисалаңдап бері қарай жүгірді. Келе салып: – Напалеон мені алдапты. Бізге спид келмепті. Вот так, вот!.. Шалдар мен кемпірлерге спид жұқпайды дейді. Спид қауіпті емес дейді. Біз әлі өмір сүреміз, қыздар, – деді мажырап. Бір сұрапылдан аман-есен құтылғанына екі кемпір де мәз болып отыр. Аяған кәрілердің қылығына күле тұрып оларды істей сұмдық аяды. Спид түгіл одан зорғысы келсе де бұл екеуінің қорқатын жөні жоқ. Бір сәттік жарық сәулені қиып кете алмай сүйретіліп жүрген екі кәрі қашан қара жердің құшағына кіргенше осылай алданады; алданып күледі, алданып жылайды. Өмір деген осы... Денсаулығы өте нашар, ақылы ауысқан кәрілерді көргенде Аяған тереңіне бойлатпас ойларға кетеді. Қаңқасы шіріп, іске жарамай қалған машина сияқты шаруасы біткен шал-кемпірлерді сүйрелеп апарып, дәрі құйып, ем жасап тыпырлап жүретін дәрігерлерді түсінбейді. Олар Аяғанға істен шыққан машинаның әр-әр жерін жіппен, темірмен байлап алып, дырылдатып орталық көшенің шаңын аспанға шығаратын дарақы шопырлар сияқты болып көрінеді.
Атар таң, алдағы күннен тән азабынан басқа ештеңе күтпейтін, күш-қуаты сарқылып біткен, санасы семген кәрі-құртаңдарды емдеп, шандырға айналып кеткен денелеріне ине сұққылап шырылдату адамгершілікке жата ма, сірә?! Оларды өлтірмеу үшін азаптау кісіліктің қай шартына жатар екен? Қара жердің бетінде қасіреттің мәңгілік жасайтынын дәлелдеу үшін құдіреті күшті алла тағала жарымжан пенделерді әдейі қалдырып кететін шығар. Кейінгі ұрпаққа үлгі болар іс бітірмей-ақ сексенге келіп селкілдеп жүрген кейбіреу аспандағы айды жерге сүйреп түсіргендей жұрттың апшысын қуырып, міндетсігенде Аяғанның қабағы кіржиеді. Аяғанның есіне әкесі айтқан бір әңгіме түсті... – Баяғыда бір елде қартайған адамды жардан лақтырып жіберетін дәстүр болыпты, – деп бастайтын ол кісі әңгімесін. Келіншегі жылдар бойы бала көтермей, құдайға жалбарынып жүріп ақыры ұлды болыпты. Жүрегі жарылардай болып қуанған Данабек ұлының құрметіне дүрілдетіп той жасайды. Баласын қолынан тастамай көтеріп жүріп бағады. Әкенің дәулетінің арқасында жалғыз ұл қияндық көрмей өседі. Данабек қартаяды. Елдегі қалыптасқан дәстүр бойынша ұлы қартайған әкесін жардың басына алып шығады. Әкесінің егіліп жылағанына қарамай жардан лақтырып жібереді. Содан не керек, жылдар өтіп, жалғыз ұл да ақсақалды шал болады.
Бір күні ұлы дәл осы жардың басына алып келеді. Шал жылаудың орнына күледі. Осы әңгімені айтып болғаннан кейін Қуат қария сақалын саумалап, ойланып отырып қалатын. Біраздан кейін еңсесін басқан ауыр жүктен құтылғандай сергіп: – Е-е, алла, бергеніңе шүкір, – дейтін. Дүние жасарып, жаңаланып тұру керек. Ешкімнің табасына ұшырамай, сүйкімімді жоғалтпай жүріп кетсем арман не. Маңдайы жерге тиюге сәл-ақ қалған кәрілерді көргенде есіне әкесінің осы сөзі түседі. Асарын асап, жасарын жасаған, келер күннен үміті кем, өздерін өздері қинап, сүйретіліп жүрген шал-кемпірлерді іштей аяй тұра оларды ұнатпайтыны рас. Қайда барса алдынан солар шығады. Бәрі шетінен көкірек. Мына қоғамды қолымызбен құрғамыз ” деп көкірек қағып, ешкімге жол бермейді. Тіпті арақтың кезегінде де қисалаңдап алға шығып кетеді. Жалғыз баласынан туған жалғыз немересіне еміренбейтін, айына-жылына бір қара көрсеткенде “ бізді тонау үшін келді ” деп тыржыңдайтын шал-кемпірге кімнің іші жылый қойсын. Жалғыз ұл мен немерені керексінбейтін, қара басының амандғы үшін ғана қыбырлап жүрген ондай тасмаңдайлардың басқаға жаны ашысын ба?! Аштық келсе немересінің қолындағы бір жапырақ нанды тартып жеудегн тайынбас-ау, сірә.
Олардан кейін дүниені топан су басып, адамзат баласы тып-типыл жоғалып кетсе де бәрібір әлгілерге. Былтыр үйінен қуып жіберген Фарид абзи сондай адам еді. Қазір де міне, сондай пасық пиғылды пенделермен бір бөлмеде жатыр. Бүкіш шал күн сайын құнжыңдап, азын-аулақ тиін-тебенін әр-әр жерге тығып, әуреге түседі. Ешкімі жоқ қубас екен. Бүкіш шал оны мазақтағандай тарқылдап күлді. Олар алуды ғана біледі. Пайдасы жоқ. Вот так, вот! Екі көзіне ашу толып, шатынап шыға келген. Бейшаралар! Өмірлері өмір емес. Ал біз Мария Исаевна екеуміз адамша өмір сүрдік. Біздің Рида деген овчаркамыз болды. Ол сондай ақылды еді. Бізді түсінетін. Бізге еркелейтін. Ой, несін айта берейін. Мария Исаевна кейде түсіме кіреді. Бірнәрсе айтқысы келіп, бірақ тілі икемге көнбеді, аузы жыбырлағанмен сөйлей алмай қойды. Екі көзі жасаураған шал Аяғанға жек көре қарады. Не сөйлей алмай, не орнынан тұруға дәрмені жетпей басы қалтаңдап біраз уақыт отырды. Сонан соң ажал келіп, ай-шайға қаратай сүйрей жөнелердей жылап қоя берген. Аяған оны жұбатпады, сүйкімі кетіп қалған бүкіш шалға жиіркене қараған.
Кешкілік екеуі оңаша қалғанда бүкіш шал: – Мен көп жыл обкомның бірінші хатшысы болдым, – деді мажырап. Артынша қабағы тұнжырады. Бүкіш шал оның сөздерінің астарын түсінген жоқ. Үшінші инфаркт алып кетті оны. Мария Исаевнаның тірлігі жігітті ойға қалдырды. Көсемдер жаңаланғанда қатты қапаланып, жер сілкінетіндей үрейленетін адамдарды Аяған да білетін. Көсеммен бірге заман өзгереді, жаңа заманның әрбір пендеге қандай сый ұсынары алла тағалаға ғана аян. Бәлкім, қасірет әкелер, шаңырағын шайқар. Мария Исаевна сияқтыларды үрейлендіретін, инфракқа дейін жеткізетін де сол күдік шығар, сірә. Шайқап ішіп, шайқалып жүргендер қоғамның жаңарғанын қаламайды. Оларға үйреніскен бұрынғы көсем керек, өйткені биік астаудан жем жеп үйренген Саламон патша мен оның жұбайы мемлекет басындағы адамның да, ескіруге айналған қоғамның да барлық сырын жақсы біледі. Ескі қоғамда өмір сүру оларға жеңіл. Жаңа атаулы кісіні тосын мінезімен шошытады. Сондықтан ескі қоғамның игілігін көп көргендер жаңаға екі қолын көтеріп қарсы шығады. Аяғанның білетіні – ескілік қарсыласқыш, ол өте әккі, оңайлықпен берісе қоймайды.
Ақыл-есі бүтін, айла-амалы көп шал-шауқандар түгіл басын әрең алып жүрген, әне-міне дегенше қылжиып құлап қалуға дайын ауру-сырқау кәрілердің өздері өтіп кеткен заманды шырылдап қорғайды. Оларға сенсе, Сталин билеген дәуірлен өткен әділ де, бақытты заман болмаған секілді. Кім білсін, бәлкім, солардың айтқаны дұрыс та шығар. Өзінің өткен өмірін кім сызып тастай салсын. Напалеон да өз шындығын шырылдап қорғап жүр. Оның шындығы – Сталин. Аяғанның білетіні – өз шындығын қорғай алмайтын, тіпті оны мүлде қажетсінбейтін, кім күшті болса соның жағына ойланбай шыға салатын екіжүзді жаңа ұрпақ өсіп жетілді. Бүгін олардың барлығы әлдекімнің сойылын соғып, Сталинге шабуыл жасап жатыр, ертең аяқ астынан заман құбылса олар ыққа қарай аунай салады. Олардың айтысына қарағанда, Сталин коллективтендіруді халықты қыру үшін ойлап тапқан сияқты. Осы тұжырымға Аяған қарсы. Сол заманның, сол уақыттағы қоғамның табиғатын, болмысын терең талдап түсінбей, мінезіндегі қитұрқыларды білмей тұрып, бар кінәні бір пенденің басына үйіп-төге салу әділ ме? Дәл сол уақытта Сталинде тарихтың доңғалағын кері айналдырып жіберетіндей күш, аса үлкен бедел болды дегенге Аяған сенбейді.
Ол дәуірде Лениндік гвардияның іргесі сөгіліп, азайып, арзандай қойған жоқ еді ғой. Социализмді қалай орнату керектігін оның теориялық негізін салған ғұламалар да айтып, жазып кеткен жоқ. Жаңа қоғамның алдында аса зор сын тұрды. Екінің бірі. Не өмір не өлім. Қуат-күші кеміген, бірін бірі түсіне бермейтін аш-жалаңаш әртекті халқын қалай асырауды білмей абыржып, салбөксе болып жатқан алып мемлекетті екі аяғынан тік тұрғызып, аз жылда ұлы державаға айналдыру үшін Сталин сияқты қатал адамның керек болғанын таным-түсінігі бар кісілер зерделер. Кім білсін, Сталинді соншалық қатал, шектен тыс қатыгездікке баруға уақыт мәжбүр еткен шығар. Егер оныңорнында көңілшек, қара басының ғана қамын ойлайтын, етек аңдыған жұпаркіндік біреу отырса, талап жейтінбей болып қас жаулары жан-жағынан анталап тұрғанда жас мемлекет осындай дәрежеге жетере ме еді? Сталинді ғайбаттамайтын адам жоқ қазір. Оның атын сан-саққа жүгіртеді. Қарақан басының қамын ойласа да бар жақсылықты өзіне жасамай ма. Өлгенде аяғына кигізетін жөні түзу туфли таппай, амалдың жоқтығынан тұмсығы ақжемделіп, тозып кеткен жалғыз ботинкасын кигізіп, қоштасуға келген жұрт көрмес үшін венокпен жауып қойыпты. Оның өмірі тек қана қараулық пен қатыгездіктен тұрмайды ғой.
Көсемнің кемшілігі – уақыттың кемшілігі. Уақыт ақыл-парасатына төрткүл дүние бас иген дананың да, бүкіл ғаламды бағындырған патшаның да еркіне бағынбайды. Осы біршындықты біле тұра жұрт заманның кінә – кемшілігін бір адамның мойнына артып, қандықол құныкер дейді. Дүрмекке ілесіп, бұл да Сталинге тас атты. Қалың жұрт дүрмекке қосылып, жосықсыз дүрілдеді. Халық – тобыр. Сол қалың тобырдың ішіндегі сұңғылалар көп жағдайда үндемей қалады. Неге? Бәлкім, бұл заманға, қоғамға деген сенімнің тым аздығына байланысты шығар. Бәлкім, ірілігіне тірлігі сай келе бермейтін мемлекеттің табиғатындағы қатыгездіктен қорыққандықтан үндемеуге үйренген шығар олар. Сонда шындықты кім айтады? Шындық үшін әйтеуір біреулер құрбандыққа баруға тиіс емес пе?! Болашағы бұлдыр халқының сөзін сөйлеп, туған елінің бақыты, тәуелсіздігі үшін басын оққа байлап беретін марқасқа қайда? Бұл заманның Исатай, Махамбеті, Кенесары, Бекболаты қайда? Олар неге жоқ? Неге?.. Қаптаған қалың сұрақ Аяғанның алдына асқар таудай көлденең түсіп жатып алды. Сол биіктен асып кете алмай үнемі тұйыққа тіреле беретін жігіт қордалы ойлардан қажыйды. Ойдан құтылу үшін басқа ермек іздейді. Бірақ ой зәлім өкшелеп қуып, қыр соңынан қалмай діңкелетеді.
Аяған қазір де міне, аш қасқырдай араны ашылып, анталап келіп бас салған ойдың жетегінде сүмеңдеп келе жатыр. Қуатов! Ойдың иіріміне батып кеткен Аяғанның құлағы таскерең. Бүкіш шал келіп қолына жармасқан сәтте ой тұманы сейілген секілденген. Жігіт белгілі адамдарға ғана ашылатын үлкен қақпаға жалт қарады, қайғыдан қажыған жүрегі лүпілдеп келіп, аузына тығылды. Екі өкпесін қолына алып, темір қақпаға қарай құстай ұшты. Хадиша іздеп келеді деп мүлде ойламаған. Кішкентай сәбиін құшақтап, бүрісіп отырған келіншекті көргенде қалт тоқтап, оған таңырқай қарады. Хадиша жылаған сияқты, екі көзі ісіп, қызарып кетіпті. Аяғанды көріп, лып етіп орнынан тұрды да, жымиып күліп, қарсы жүрді. Келіншектің қолындағы бес айлық сәбиді алып, иіскеп сүйді. Нәрестенің исі-ай, шіркін! Ғажайып иіс тұла бойын балқытып, кеудесін тазалап өткендей әсерге бөленді. Көңілі босаған жігіт Асылханды көкірегіне қысқан күйі қимылсыз ұзақ тұрды. Іші-бауыры езіліп, үнсіз егілді. Әудемнен кейін көңілі орнына түсіп, өзіне өзі келген соң нәрестені шешесіне қайтарып, тілге келді. Қаладағы милиция бөлімін түгел сүзіп шықтық, – деді Хадиша жан-жағына жалтақтап, қорқып тұрған сияқты. Сұмдық-ай!
Ой, алла-ай!.. Бұдан кейін үкіметке қалай сенесің? Сізді алып кеткеннен кейін Мұса Байларов деген біреу келген. Алдияр ағаны институттан шығарды. Аяған да үнсіз. Мазамды алған соң... – Сыздық... Ақылын ішіп қойды ғой ол. Роза апайға телефон соғып тұрамын. Сол кісі айтты. Жалғыз ұлының сиқы анау, – деп қинала бас шайқады жігіт. Аяған оның жасқаншақ жанарынан өзіне деген жылылықты, мейірім шуағын байқап қалды. Келіншектің бетіне лып етіп қан ойнап шықты. Жымыңдап сәбиінің бетінен сүйіп, теріс айналды. Олар Алдияр атаның үйіне келіп тұрушы еді. Біраздан бері хабарсыз кетті. Оқудан шығарып жіберді ме деп қорқып жүрмін. Күш солардың қолында. Қарсылассаң басыңды қағып тастаудан тайынбайды. Мені біресе түрмеге, біресе жындыханаға әкеліп тығып жүрген солар емес кім дейсің. Қиянатты көп көргендіктен жүйкесі әбден жұқарған екен. Танауы қусырылып, жүзі сұрланып шыға келді. Аяған бас шайқап, төмен қарап үнсіз қалды. Бұл жерден құтылы шығудың сан түрлі жолын іздеп, басын қатырған, бірақ ойлап тапқан айла-амалы ешқандай нәтиже бермеді.
Көзінің анық жеткені – бұл іске үлкен қызметі бар адам араласқан жағдайда ғана мәселе дұрыс шешілмек. Аяғанның аузымен құс тістеген ағайыны жоқ. Әкесінің айтуына қарағанда, түрмеден аман-есен құтылып шығуына Қуандық Сәруаров деген азамат қол ұшын берген сияқты. Ол адамға айқайласа дауысы жетер ме?! Телефонын білгенмен байланыс жасай алмайды. Жолығатындай мүмкіндік туса ішіндегі зар запыранын түк қалдырмай қотарар еді. Сәруаровты іздейтін кім бар? Әке мен шешенің жағдайы анау. Жанашыр болып жүрген үш-төрт студент пен Хадишаның мүмкіндігі шектеулі. Бұлардың ниетін білсе Мұса Байларов барлық жолды жаптырады. Бүкіл елге аты мәшһүр ғұлама Алдияр Ақпанұлын жабылып талап жеп қойған аузымен құс тістеген қиянатшыл топқа үш студент күлкі болып па, тәйірі. Олардың қаһарына ұшыраса сайда саны, құмда ізі қалмай тентіреп кетер. Мұса, Жақия секілділер аямайды ешкімді. Сондықтан балалардың обалына қала алмайды. Кеудесінде шыбын жаны бар тірі пенде емес пе, бір жолын табар. Реті келсе қашып шығар. Қойыңызшы тегі! Жоғарыдағылардың барлығы ректор мен деканның аузына қарап отырмаған шығар. Жапа шегіп, қиянат көргендердің зарын тыңдайтын бір адам табылмас дейсіз бе.
Асылхан екеуміз Орталық партия комитетінің есігін күзетсек те сондай адамға жолығамыз. Шарасыз қаліне күйінгендей қабақ шытып, маңдайын ұстап, үнсіз тұр. Олар Кеңес үкіметінің заңынан күшті емес, – деді келіншек жігерленіп. Араласудың керегі жоқ. Мен үшін өміріңізді бүлдірмеңіз, Хадиша, – деді жігіт оны иығынан құшақтап. Сыпайылық сақтап қайтадан сізге көшкенін өзі де аңғармады. Келіншек мұндайды күтпеген болу керек, сөйлей алмай тұтықты. Аяған оның дірілдеп тұрғанын сезіп, жүзіне ұрлана көз тастады. Екі беті қызарып кетіпті, езуіне болар-болмас күлкі ұялапты. Келіншек оған бұрылғанмен басын көтеріп, тура қарай алмады. Жұпынылау киінген Хадишаның жұдырықтай болып томпиып тұрған қос анарына көзі түсіп, екі беті әлсіз ғана шым етті. Келіншек оның көзінің қайда түскенін сезді ме, алдында жатқан сәбиін көтеріп алып, кеудесіне қысты. Шешем ауруханада жатыр еді. Хабарын біле алмай дымым құрып жүр. Бала-шаға не күйде? Мүмкіндігіңіз болса бір хабар біліп берсеңіз болар еді, – деп ұялшақтап отырған келіншекке жалбарына қарады. Сол кісінің үйіне телефон соғып, жағдайды білуге болады. Менің мұнда жатқанымды айта көрмеңіз. Ауруханада жатыр дей салыңыз.
Аяған тілдей қағазға Сабыржанның үйі мен қызмет телефонын жазып берді. Не алып келейін? Келіншектің қолындағы сәбиді алып, мейірі қанбай иіскеп, маңдайынан сүйді. Бақытты бол! Аяған келіншектің маңдайынан сүйді. Маңдайы от болып жанып тұр екен, ерні күйіп қалған секілденді... Келіншекті шығарып салғаннан кейін Аяған қақпаның маңайынан ұзай алмай қойды. Тағы да әлдекімдер келіп қалатын сияқты елегізіп, тағаты таусылды. Бір сәтке адасып қалған екі кемпір оны тауып алғандарына қуанып, күбірлесіп сөйлеп, мәз болып тұр. Мына екеуін тағы да адастырып кетпек болып аурулар қыдырып жүрген алаңға қарай бағыт түзеді. Күңкілдескен екі кемпір жетектескен күйі жігітке ілесті. Олардың соңынан сүмеңдеп бүкіш шал келе жатыр. Әкелің бе? Балаң кішкентай. Өзіңдікі ме? Тақымдап тақылдап келе жатқан шалдан құтылу үшін Аяған жүгіре жөнелді. Бүкіш шал: – Ақырын жүгір, біз жете алмаймыз, – деп шырылдады. Жігіт олардан қара үзіп кету үшін барын салып жүгірді, екінші корпустың жанына тақай бере тасаға қарай жалт бұрылды. Үшеуі одан адасып қалды. Жігіт әлгілердің көзіне түспей баспалап қақпаға қарай тартты.
Үш кәрінің көзіне түсіп қалмау үшін ашық алаңға шықпай, жуан теректің тасасында жасырынып тұрып Хадишаны күтті. Сағат алтыдан аса бере келген келіншек ішке кіре алмай екеуі екі жақта тұрып сөйлесті. Оның жүзін көрмесе де бір сөзді қайталай бергеніне қарап, көмейінде бір көмескінің барын сезген жігіттің көңіліне күдік кірді. Сіз, аға, болаттай берік болыңыз. Аяған астыңғы ернін тістеп алды. Маңдайынан бұрқ етіп тер шықты. Бір жаманшылықтың болғанын іші сезді. Берік болыңыз, – деді Хадиша оның егіліп жылап тұрғанын Аяған көрмей-ақ білді. Ертең Асылхан екеуміз жолға шығамыз. Екі көзінен парлап аққан жасты сүрткен жоқ. Балаларды ойлап, уайымдамаңыз, – деп дауыстады жылап тұрған Хадиша. Айналайын сенен!. Осы жерден аман шықсам, өмір бойы сені төбеме көтеріп... Сені аялап... Айналайын!.. Біз күтеміз сізді... – Балалар өзіңе аманат, жаным!.. Сен дегенде үшеуінде де жан жоқ. Менің түрмеден босап шығуыма сол жігіт қол ұшын беріпті. Болған жағдайды, менің тәлкекке түскен тағдырым туралы толық етіп хат жазып жіберші, – деді жігіт қиылып. Мақұл, аға. Бүкін Камалдарды іздеп тауып, ақылдасамыз.
Ертең балаларға кетемін. Жолың болсын, жаным! Көкеме болған жағдайды түсіндір. Ол кісі түсінеді. Босай бермесін. Бір құдайдан басқа сенерім қалмады, Хадиша. Темір қақпаның екі жағындағы екеуі де егіліп жылап тұрды. Уақыттың тілін таба алмай, құбылып тұратын заманның мінезін түсінбей адасқан екі мұңлыққа жаны ашығандай кішкентай нәресте шырылдап қоя берді. Содан бері талай ай өтті, қазір күндердің есебінен жаңылды. Алғаш түскенде іштей есептеп, күндерін санап жүруші еді; айды, күнді мүлде керек қылмайтын уайымы жоқ пенделердің арасына келгеннен кейін соларша өмір сүруге бейімделді. Аурулар уақытпен санаспайды, тамағы тоқ болып, дұрыс ұйықтап тұрса басқа ештеңені керек етпейді. Сыртқы дүниеде не болып жатқанын, ағайын-туғандардың қал-жағдайы олардың ойларына кіріп те шықпайтын тәрізді. Аяғанның байқағаны – аурулар заманның тізгінін ұстаған уақытқа, пенде біткенді ерттеп мініп, басын жадылап алған жүйеге мүлде бағынбайды екен. Әрқайсысы өзінше ермек іздейді. Бір тоы күні бойы үшінші корпустың алдындағы сынық телефонды айналдырады. Алғашқы күні Аяған да алданды. Алдекеңнің пәтеріне телефон соғып, хабарын бермек ниетпен кезекте тұрғандардың ең соңынан орын алып, асқан шыдамдылықпен күткен. Кезекте тұрғандар тым ұзақ сөйлеседі.
Екі минуттан асса басқалары шуылдап, заңды көлденең тартып, әлгі бейшараны жұлып жеп қоя жаздайды. Кейде кішкентай балалар сияқты едіреңдесіп, біріне-бірі доқ көрсетіп, төбелесіп қала жаздайды. Напалеон сияқты қаны қазбалары болмаса бір-біріне қол көтермейді. Телефонның жұмыс істемейтіндігін Аяған өз кезегі келгенде бір-ақ біліп, аурулардың мына қылығына соншалық таң қалған. Олардың телефонмен сөйлесу арқылы алданып, иықтан басқан ауыр заттан арылғандай жеңілдеп қалатынын, жарым көңілін осылай жұбататынын түсінді. Кей күндері бұзылған телефонның жанындағы орындыққа келіп, әйелімен, бала-шағасымен сөйлесіп, іштегі шерін тарқататын ауруларды бақылайды. Бүгін де міне, үйреншікті орнында отыр. Аспан бұлтты. Келе жатқан суықтың ызғарлы лебі білінеді. Демінде дымқыл бар ма, ауа салмақтанып қалған сыңайлы. Қазан айы аяқталуға таяу. Күз болса шелектеп құйып, елдің есін алатын жаңбыр биыл өте сирк жауды. Сәл ғана жел тұрса жердің шаңы көтеріліп, жындыхананың ауласына асыр салып құйын ойнайтын болып жүр. Мұндайда аурулар далақтап, құйынды қуалай жөнеледі. Олардың бұл әрекетіне не күлерін, не жыларын білмеген Аяған меңірейіп тұрады да қояды. Ешкімге керек болмай қалған мүсәпір пенделерді жүрегі езіліп аяйды.
Саған кезек алып қойдым, – деп дауыстады Саламон. Нан жеп, кезекте тұрған шалға бұрылып, жымиып күліп қойды. Өзі қызық екен. Аты-жөні басқа, таныса қалған адамға “ Саламон патшамын ” дейді. Оңаша қалғанда Аяғанда “ білесің бе, көрші, Саламон деген патша болған ” дейді жымыңдап. Көңілі түскенде Напалеон оны арқасынан қағып, “ бұл менің нөкерім, аты Саламон ” деп қояды. Мұндайда бүкіш шалдың екі езуі екі құлағына жетіп масайрап, желпініп қалады. Аяған бас шайқады. Саламон патша одан ары тақымдап қыштамады. Телефон трубкасына қолы енді жеткен адамға: – Әй, азамат, уақытың бітті. Уақыт деген ақша, жолдас. Вот так, вот, – деп айқайлап салмақты екі аяғына кезек-кезек салып, өзімен өзі болып кетті. Қай-қайсысы болмасын шын беріліп сөйлеседі, кейбіреуі ағыл-тегіл жылайды. Енді біреулері сөйлесіп, шерін тарқатып алғаннан кейін көздері жасаурап, егіліп кетіп бара жатады. Әлдеқашан марқұм болған әке-шешесімен, кемпірімен немесе шалымен сөйлескен кәрі-құртаңдап даурыға дауыстап, тарқылдап күліп, мәз-мәйрам болып жатады.
Күн сайынғы жағдай айна-қатесіз бүгін де қайталанып, аурулар марқұмдармен тілдесіп, тіршіліктің мәселелерін талқылап, келісе алмай кеңірдектесіп немесе ләпбай тақсырлап бас шұлғиды. Аяған оның әңгімесіне құлақ түрді. Дос, амансың ба, балам! Говорит твой отец. Менің хатымды ты получил? Та-а-к... Менің қатыным қайда? Ах, солай ма? Она сука! Я ее убию! Не плач мой милый... Жақында мен шығамын. Мен Рейганға хат жазып жібердім. Екеуміз Америкаға барып тұрамыз. Ты понял меня? Рейган менің досым. Ол маған үй, машина сыйлайды. Мен американкаға үйленемін. Ты понял мен? Понял да... Жарайсың!.. Сол сол-ақ екен кезекте тұрғандар шулап қоя берді. Мен Рейганның досымын. Оның сөзін құлағына қыстырған бір жан жоқ. Жабылып шулап, етегінен тартып, бүйірінен түртіп, тықсырып қуып шықты. Әрқайсысы әлдеқашан Шыңғысханға, Цезарға, Напалеонға, Саламон патшаға, тағы-тағы солар сияқты тарихи тұлғаларға айналып кеткен ауруларға досы тұрмақ Рейганның өзі кім, тәйірі? Рейганның бейшара досы шуылдасып жатқан топқа бұрылып, бар дауысымен айқай салды.
Вас надо уничтожить как тараканы, – деп жер тепкілеп, көкталақтанып кетті. Сонан соң шуылдақ топқа қарай былш-былш түкіре бастады. Өз ісіне разы болып, қарқылдап күліп алды да, әндетіп жөніне кетті. Отызға ілінбеген өрімдей жас жігітке Аяғанның жаны ашыды. Өзі көп көрінбейді, анда-санда аяқ астынан сап ете қалады да, жұртты бір шулатып алып, жөніне кетеді. Жұрт оны сыртынан Ескендір Зұлқарнайын дейді екен. Бұл мен Саламон патша... Бұл мен сенің өзіңнің Сашаңмын ғой. Мария, жарық күнім менің! Сағындым сені. Үнемі түсімде көремін. Баяғыдай құшақтап, сүйіп жатамын. Маришко!.. О дүниемен телефон байланысы жоқ, – деп тарқылдап күлді аяқ астынан сап ете қалған Напалеон. Қолында әдеттегідей Сталиннің суреті бар. Мұртты әулиені көрген шал-кемпірлер оған тағзым етіп, жалп-жалп құлады. Марқұмдармен сөйлесіп, қарық болып қалайық. Маришкоңды көресің, аймалап сүйесің, тоятыңды қандырасың, – деді Напалеон мырс-мырс күліп. Ал ол саған сенді. Сен беті жылтыраған қатындармен ойнас жасадың оңбаған! Напалеонның жүрегі шайлығын қалған Саламон патша күңкілдеп, бірнәрсе айтқан болды да, жылыстап қашты. Сен немене Сталин жолдасқа қарсымысың?
Білемін. Ол сені биттеп, құрттап жүрген жеріңнен тауып алып, оқытып адам қылған. Одан қашып құтылу мүмкін емес, Саламон. Сен маған жала жаптың, Напалеон, – деп шырылдады бүкіш шал. Телефонның кезегінде тұрған шал-кемпірлер қаз-қатар тііліп тұра қалып, әрқайсысы өзі білетін әнді айтып, “ сайрай ” бастады. Әртүрлі тілде, әртүрлі мақаммен айтылған әртүрлі әннен Аяған ештеңе ұға алмады. Жындыханаға алғаш түскенде мұндай сәттерде ашуланушы еді, бұл жолы үндемеді. Ол кейінгі уақытта болар-болмасқа күйіп-пісіп ашуланбайды, аурулардың бірде артық кетіп, бірде кем соғып жататын әртүрлі іс-әрекеттеріне араласпайтын болған. Сталин туралы шындықты бұлардың санасына жеткізе алмасын түсінген. Сталиннің есімі тасқа қашалған жазудай шал-кемпірлердің жадына мәңгілік өшпестей болып жазылып қалыпты. Напалеон осы бір ұлы шындықты басқалардан жақсы білетіндіктен Сталиннің суретін көріп, жыртысын жыртып жүрген сияқты. Кеше кешкілік ол екеуі біраз әңгіменің көрігін басты. Бұдан кейін де солай болады. Біліп қой, мырза. Бірақ бәрібір ештеңе өзгермейді. Сталин мәңгілік жасайды. Ур-рә-ә!.. Оның айтып отырғаны шын.
Сталинді өле салып сынады, толып жатқан қылмысын әшкереледі, бір топ саясаткер бастап, “ ол Лениннің жолын теріс бағытқа бұрып жіберді ” деп дүйім жұрт даурықты. Содан бірнәрсе өзгерді ме? Егер бұл қоғам теріс бағытқа түсіп кетсе неге дұрыс жолға салмады? Даңғаза біреулерге бедел жинау үшін керек болған шығар. Үнемі осылай жеке адамның беделі үшін тарихқа әр кезде қиянат жасалып отырғанын Аяған біледі. Сталинді, әлдеқашан тірі құдайға айналып кеткен “ күн көсемді ” Никита бейшара көзге шұқып, көрге тығып, тағына отырғанмен миллиондардың жүрегіндегі орнына жете алмай ұятқа қалды. Қоғам сол күйінде, мемлекеттік жүйеде еш өзгеріс болған жоқ. Сталиннің заманы мен Андроповтың билік құрған дәуірінде айырмашылық болды дегенде Аяған сене қоймайды. Биік мансапта отырған тасмаңдайға ұнамай қалған пенденің тағдыры тәлкекке ұшырап, қаңғырып далада қалады, шындық іздеп шырылдаса темір тордың аржағынан бір-ақ шығарады. Мәселенің жеке адамда емес, мемлекеттің жүйесінде екенін Аяған әлдеқашан зерделеген. Осы бір шындықты айқайлап айтамын деген ғұлама Алдияр Ақпанұлының өмірі қасіретпен аяқталды. Мәселе мемлекет басқарған Сталинге қарап тұрған жоқ. Ол үлкен орындаушының бірі болатын.
Сталин өзінен бұрынғылардың өсиетін жүзеге асырды... Соңғы жылдары, әсіресе оған жойқын шабуыл жасалып, аруағын қорғау күшейгелі бері “ барлық халықтардың көсеміне ” тілектес адамдар көбейді. Оған еліктейтін, ұқсағысы келетін “ кішкентай королдардың ” пайда болғанын Алдекең марқұм айтып отыратын. Олар сонау отыз жетідегі қисыпыр зауалды аяусыз сынай отырып, соған ұқсас әрекеттер жасағанын Аяған біледі. Ол шіркіндердің жолы ашық, қолдарын ешкім қақпайды, сондықтан әрекеттері де батыл. Өздері қызық – Кеңес үкіметіне солардан басқа ешкімнің жаны ашымайтындай, ұлы мемлекеттің мұң-мұқтажын тек солар ойлайтындай болып жүреді. Мансапқа алданып, ажалдың барын біржола ұмытып кеткен сондай пенделерді көргенде Аяғанның зығырданы қайнайды. Тобырда ақыл-парасат жоқ. Алдыңа сал да айдап жүре бер. Айдауға көнбеген, қарсыласқан саяқтарын қара жерге қазық қылық қағып жібер. Сонда басқалары алдыңда құрдай жорғалайды ”. Сталинге ұқсағысы келетін “ кішкентай королдардың ” осылай ойлайтынын Аяған әлдеқашан білген. Олар қара басының абырой-беделін көтеру үшін кез келген пендені құрбандыққа шалып жүре береді екен. Сондайлардың біреуімен жағаласамын деп тағдыры тәлкекке түсіп, түрмеге қамалды, ақыры міне, жындыханадан бір-ақ шықты.
Білетіндердің айтысына қарағанда, Сталиннің заманында әділеттің ақ жолынан аттауға мемлекеттің басында отырған адамдардың ғана батылы барған сияқты. Орыс, қазақ бас-басына би болмай дүйім ел бір ғана мұртты әулиенің аузына қараған. Оның аузынан шыққан сөз Мұхаммед пайғамбардың айтқанымен пара-пар болған көрінеді. Ал қазір халық көсемдерге неге дәл солай табынбайды? Табынбақ түгіл оларды күлкіге айналдырып, мазақ қылады. Мүмкін бұл қоғамға дәл сондай қаһары қара жерді қақ айыратын билеушінің қажеті жоқ та шығар. Халық қашанғы тобыр бола береді? Бұрын, қадым замандарда, одан кейін де халық тобыр болды, бағасы кетіп, мүлдем арзандады. Солай болған, солай бола береді. Қарапайым пенденің өмірінен үлкен қызметтегі адамның абыройы, беделі қымбат заманда шындықты іздеп табудың мүмкін еместігіне көзі жетті. Жұрттың барлығының жаппай мансапқа ұмтылатыны, соның жолында ештеңеден тайынбайтыны, кей жағдайда қойнында жатқан жары, балаларының анасының арын әлдекімнің аяғының астына тастап, қиналмай құрбандыққа шалып жіберетіні бекер емес екен. Оның ұққаны – бұл қоғамда барлық мәселе билікке келіп тіреледі екен. Бұл қоғамның бойындағы дерт. Ол ешқашан емге көнбейді. Біліп айтты ма, жоқ па, қалай дегенде де Напалеонның сөзі ақиқат.
Бәрібірештеңе өзгермейді. Өзгертемін деп тырысқан сан боздақтың мойны ажалдың тұзағына ілінеді. Тізерле, кәне! Аяған жаңа ғана құрық тимеген шу асаудай тулап, шал-кемпірлерге “ шизики, тараканы ” деп көкталақтана айқайлаған жігіттің аяқ астынан жуасып, монтанси қалғанына түсіне алмай таңырқап отыр. Ол халық үшін өмір сүрген. Ол Кеңес үкіметі үшін бәрінен бас тартты, – деп шабалана айқайлады қызынып алған Напалеон. Сенің Сталинің әтек болған. Ха-ха-ха!.. Мен шындықты айттым. Сонда кім менің көсемдерім? Ты понял меня? Ол жылай біледі, қуана біледі. Ол он тоғыз жыл ел биледі. Ешкімді атқан жоқ, асқан жоқ. Сыныққа сылтау іздеп таба алмай тұрған асау жігітке бұдан артық себептің керегі болған жоқ. Жүгіріп келіп, Напалеонның жағасына жармаса кетті де, қылғындыра бастады. Телефонның кезегінде тұрғандардың бірде-біреуі араға түспеді, Напалеонның қолындағы сурет жерге құлаған сәтте барлығы орындарынан дүркірей көтеріліп, бет-бетімен қашып жөнелді. Аяған үлгеріп жеткенше Напаеонның көзі аларып, тілі салақтап, сұлқ жатып қалыпты. Астындағы адамның жаны шығып бара жатқанмен ісі жоқ. Аяған оны шапалақпен салып-салып жіберді.
Асау жігіт баж-бұж етіп орнынан атып тұрғанмен тұра ұмтылуға батылы жетпей тайсақтап, шегініп кетті. Шал әрең дегенде ес жиып, басын көтеріп отырды. Жігіттің тырнағы тамағына батып кетіпті, терісі сыдырылған жерден шым-шым қан шығып тұр. Отыз жетінші жыл болса көрсетер ем мен саған, – деді ол кіжініп. Қақырынып-түкірініп біраз уақыт қозғалмай отырды. Біз тоғыз балдық толқында жүзгенбіз. Кеңес үкіметі, социализм үшін біз ешкімді де аяған жоқпыз. Әкемізді де, шешемізді де... Сталин жолдас бізді солай тәрбиелеген. Өзіне өзі осылай дем берген шал орнынан тұрып, Сталиннің суретін көтеріп, түк болмағандай жөніне кетті. Оңбай таяқ жегенін, өліп қала жаздағанын оп-оңай ұмытып кеткен тәрізді. Аяған манағы орнына отырып ой түкпірін ақтарды... Барлығы қара күшке тәуелді болып тұрған жындыханада кімнің күші асса соның мерейі үстем екен. Жындыхана – тірі пенде өзін өзі қорғай алмай қор болатын жер екен. Әлі жеткен әлдекім сақалына қарамай әлсізді ұрып жығып, сабап жатады, араша түсер ешкім жоқ. Өзін қорғайтындай қуаты жоқ кісіде ар да, намыс та болмайтындығына көзі әбден жетті. Ол бейшара өліп қалмау үшін ғана қыбырлап тірі жүреді екен.
Бұрын Аяған “ адамды қорғау – мемлекеттің бірінші міндеті ” деп ойлайтын. Мақтаныш тұтатын мемлекетінің көп жағдайда сол капиталын өз нарқымен бағалай білмеі, әлдекімдердің талауына беріп қоятынын тіпті кейін түсінді. Бағаласа жүрегіңді тырнаған қасірет-қайғыңды айттың деп түрмеге қамап, жындыханаға әкеліп сала ма? Сойылға жығып, сойқан жасай ма? Иттей қорлай ма? Отан – ана. Анасы баласының бір еркелігін кешіре салмаушы ма еді. Ақылы бар ана өгей баласының шекесінен шертіп, шетке қаққанмен шектен шықпайды. Аяған бұл мемлекетке өгей баладай да бола алмады-ау тіпті. Өгейлік!.. Бір бұл емес, өгейлер толып жатыр. Еліне, мемлекетіне керек болмай, қаңғырып далада қалған, сүйегі түрмеде шіріген өгей ұлдар аз емес. Аяғанның көзі бір ақиқатқа анық жетті – ендігі қалған өмірінде ешкім де маңдайынан сипамайды. Мұса, Жақиялар қысастықпен өмірін де, өмірбаянын да бүлдірді. Кең дүниеге шыққанмен олардың мұны еркіне жіберіп, қарап отыратындығына сенбейді. Сонда қайтпек керек? Бала-шағасын, маңдайы жерге тиіп отырған әкесін тастап, құлақ естімес, көз көрмес қиянға қашпақ па? Жеңіліп қалатындығына көзі жеткен есті пенде күштінің жағасына жармаспайды.
Сонда қайтпек, басқа түсті, мен көндім деп бас шұлғып, құлдық ұрып жүре бермек пе? Адам болып жер басып жүрген соң жүрегіңді жарып шыққан шын сөзіңді айта алмай бүгежектеп, төменшіктеп кеткен ғұмырдың атасына нәлет демей ме?! Аяан байыз тауып отыра алмай орнынан тұрып кетті. Баы салбырап, аяғын сынап басып, ашық алаңға қарай беттеді. Тасадан шыға келген екі кемпір тыпың-тыпың басып, оның соңынан ілесті. Тым-тырақай қашып жөнелген аурулар ізім-қайым. Желең жүретін бейшаралар кешең күздің кешкі ызғарына шыдамай бөлмелеріне барып тығылған тәрізді. Жұрттың зәре-иманын алып, тыным таппай жүретін Напалеон де көрінбейді. Екі кемпір қара суықта сыртқа өзін көргеннен кейін ғана шыққан сыңайлы. Оларды көзі шалса бүкір шал да шауып келеді. Оның соңынан Сталиннің суретін көтеріп, Напалеон шығады. Дүние қызық. Осындай шынжыр бауындай бірімен бірі жалғасып жатады. Мұндағылар бәлен уақыттан бері бір-біріне үйренген. Бір шаңырақтың адамдарындай селбесіп тірлік кешуге дағдыланған. Аяғанның ойы дәл шықты. Көп ұзамай жетектескен екі кемпірді көріп, қисық доңғалақ секілді қисалаңдап, ентігіп бүкіш шал жетті. Аяған барда екі кемпірге тиіспейді, ауқасы салбыраған кәрі бұқадай сүмеңдеп соңдарынан еріп отырады.
Оның көзі тайса болды, емпеңдеп келіп, біреуіне жармасады. Құшақтап алып, кемпірдің қарсыласқанына қарамай шолпылдатып сүйіп жатады. Қисалаңдап әрең жүрген шал бірнәрсе бүлдіріп кетердей кемпірлер баж-бұж етіп, бңкшеңдеп қашып әлекке түседі. Аяған сексендегі адамдардың қылығына күлерін де, күйінерін де білмей тұрады. Жындыханаға алғаш келгенде ауруларға сырт адамның көзімен қарап, олардың әс-әрекетіне күлетін. Олармен етене танысып, қасірет-қайғысын тереңірек түсініп, жан-жүрегімен сезіне бастаған күннен оларға басқа көзбен, жанашыр, тағдырлас адамның көзімен қарады. Жындылардың күнделікті тіршілігі адамның жанын шошындыратын іс-әрекеттерден қана тұрмайды екен. Мұнда езу тартқызар күлкілі жағдайлар жиі болып тұрады. Аяған дені сау адамдар ойлап таба алмайтын оқиғалардың талайына куә болды. Сондай сәттерде осылардың ауру екендігіне сене алмай, аң-таң қалатыны бар. Күлкілі жағдайларды ойлап табуға әсіресе Напалеон тапқыр. Жас кезінде әзілқой, сайқымазақ адам болғанға ұқсайды. Аяғанның ойын Напалеонның дауысы бөлді. Бұрылып қараған, қолында мұртты әулиенің суреті жоқ екен. Екі қолын қалтасына салып, бұраң-бұраң етіп, дедектеп келеді. Сұмдық, Саламон, сұмдық! Аурухананы қопаруға бір бомба жарайды.
Саламонның қорқынышы соншалық, екі көзі алақтап, пәледен сол ғана құтқарып алардай, Напалеонға жаутаңдады. Аракідік еңкіш тартқан еңсесін тіктеп, әлдеқайда құлақ түреді. Жанында тұрғандардың сөзін әрең еститін, шаруасы әлдеқашан біткен құлаққа трамвайдың тарсылы, машинаның гүрілі мың сан адамның айқайындай, зеңбіректің гүрсіліндей болып естіле ме, бейшара Саламон тыпырлап келіп, Напалеонның тасасына тығылады. Сталиннің заманында үлкен қызметте болғандарды бауыздайтын көрінеді. Хабарлау керек, – деп тыпырлады есі шыққан бүкіш шал. Мілиса депутаттарды тоқтата алмайды. Басқа амалын тап, достым. Өзіңнің қолыңнан келмесе “ Қайырымдылық кооперативі ” бар. Олар жаныңды қинамай өлтіріп, арулап көмеді. Қалай қарайсың, Саламон? Ол жақта депутаттар бар. Амалы құрыған бүкіш шал сүйретіліп қайтып келді де, Напалеонның шалғайына жармасып, жалына бастады. Жақсылығыңды ұмытпаймын. Береріңді алдын ала бер, – деді Напалеон. Саламон қолы қалтырап, қалтасынан қапшығын шығарып, аузын әрең ашты. Үш сомдықтың біреуін Напалеонның қолына ұстатты. Саламон патша! Тым арзандап кетіпсің ғой сорлы... – Міне, тағы қостым, – деп үш сом ұсынды. Зынданға түсіп көріп пе едің?
Депутаттар басыңды кесіп алады, денеңді итке тастайды. Патша басыңмен итке жем боласың, – деп Напалеон мырс-мырс күлді. Амалы құрыған шал еңкілдеп жылап, оның соңына ілесті. И-и, сорлы-ай! Зынданға түскендер қайтып шықпайды. Иманды бол, – деді қазақ кемпір. Шал-кемпірлердің спектаклі Аяғанның езуіне күлкі үйірді. Әсіресе Напалеонның тапқырдығына соншалық таң қалды. Қашып құтыла алмай жүрген Саламонға жандары ашып, көздері жасаурап тұрған екі кемпірге қарап: Өмір деген осы. Қайғысы мен күлкісі қатар жүреді, –деп Аяған езу тартты. Екі кемпір келісіп алғандай кеуделерін кере терең күрсінді. Әйел адам болмағандықтан үйден береке кетеді екен. Кішкене ғана екі бөлмелі үй көптен бері тазаланбаған, ыдыс-аяқ, киім-кешек бес батпан кір. Нұрша қайтқалы да біраз уақыт өткен. Ыдыс-аяқ пен үй тазалау қарғадай Елжастың мойнында. Қуат қария үш ботасына домбайлап тамақ жасап беретін. Енді міне, Хадиша келіп, сол ауыртпалықтың барлығын алды. Қуат қария мықтап қартайыпты, еңсесі еңкіш тартқан, қалжырап, сансырап кеткен тәрізді. Алматыда көргендей ашық-жарқын мінез жоқ, күні бойы азапты ойдың шыжымын тартып, тымырайып үндемейді. Тамаққа тәбеті нашар.
Анда-санда болмаса немерелеріне де еміренбейді, кейде Олжасты құшақтап алып, кісінің жүрегін шымырлататын мақамға салып, сарнап, қимыл-қыбырсыз отырады да қояды. Жарық дүниенің бар жақсылығынан, қызық-қуанышынан үмітін біржола үзген, баз кешкен пенде сияқты, көзінен жылт еткен сәуле байқалмайды. Аяғанның қандай жағдайға тап болғанын Хадишадан сұрап білген. Оның Алматыға кетіп, хабар-ошарсыз, ізім-қайым жоғалғанынан күдік алып жүретін шал даурығып, айқайға аттан қосып, жұртты дүрліктірмей іштен тынды. Жайсыз хабардың шалға қаншалықты әсер еткенін Хадиша ертесіне білді. Қуат қария үш күн бойы орнынан тұра алмай, аузына бір үзім нан салмай, таскерең, мылқау адамдай тілін тістеп жатты да қойды. Ертелі-кеш тамағы сүт қатқан шай. Төртінші күні бас жағына келіп, өксіп жылаған Олжастың дауысынан шошып оянып, орнынан атып тұрған. Көз жасын көлдетіп, ботадай боздап тұрған немересін құшақтап, үнсіз егілген. Үш немере тұрғанда күйреп түсіп, күйзеліп жатуға болмайтындығын түсінген тәрізді. Содан қайтып жатпады. Қайтадан қазбалап Аяғанның мәселесін қозғамады. Жарық дүниенің барлық қиянатына, әділетсіздігіне қылар шарасы таусылып, шаршаған, көнген сыңайлы.
Ерте тұрып бес-алты қой мен жалғыз сиырына шөп салып, су береді, қалған уақытта ештеңемен, ешкіммен ісі жоқ, ой түкпірін ақтарып, меңірейіп отырады да қояды. Жұма сайын таңертең торы биесін ерттеп мініп, Ақкүнгейдегі ата-баба моласына барып, түске қарай қайтып оралады. Бұрын аптасына бір рет барса, соңғы уақытта Ақкүнгейге ат басын бұратын болып жүр. Қуат қарияның жүріс-тұрыс, мінез-құлқына қарап, Хадишаның көңілі күдікке күпті. Оның байқауынша, шал кемпірінің соңынан Ақкүнгейдегі аруақтар жайлаған шаһарға біржола аттанып кетпекке дайындалып жүрген тәрізді. Мұндай сәтте Хадишаның жүрегі суылдайды. Келіншектің кейінгі күндері сезгені – шалдың аяғына тұсау болып, еркіне жібермей жүрген негізгі себеп – үш немересі екен. Қуат қария үш баланың қамы дегенде ширап, ширыға түсетін тәрізді. Желтоқсан айының бірінші жұлдызында Қуат қария құранды басынан аяғына дейін жаңылмай жатқа соғатын Тілеген молданы Ақкүнгейге алып барып, ата-бабасының, әке-шешесінің, тәңірі қосқан жарының, келінінің аруақтарына бағыштап аят оқыды. Осыдан кейін үлкен міндетінен құтылғандай жеңілдеп қалды. Сол күні кешке шай үстінде ол ұлының шаруасы туралы әңгіме қозғады. Әкеден мен де, ол да жалғыз.
Менің жағдайымды өзің көріп жүрсің, – деп күрсінді шал бауырыл сақалын саумалап отырып. Аяған тым ұзақ жатып қалды. Өлі ме, тірі ме бір хабарын білейік. Шал шайды сораптап ұрттап, біразға дейін басын көтермей үнсіз қалды. Еңбектеп келіп, қолына жармасқан тоғыз айлық Асылханды құшағына қысып, маңдайынан сүйді. Бибімен ойнап жүрген Олжас жүгіріп келіп, Асылханды бақыртып, көтеріп ала жөнелді. Көз жасын көлдетіп, Олжасқа көнгісі келмей тыпырлап бара жатқан ұлына Хадиша назар аудармады. Анасының көңілі суып қалады деді ме Қуат қария: – Олжатай, ініңді жылатпасаңшы, – деп дауыстады. Шалдың түпкі ойын бірден түсінген келіншек: – Ой, ата, ол жаман немереңіз бақырып-бақырып қояды. Әуейіне әуектей берсе жаман үйреніп кетеді. Баланы сүйрелеп жүріп өсірген жақсы, – деп күлді. Түпкі бөлмеге кіргеннен кейін Асылханның дауысы сап тиылып, сықылықтаған күлкісі естілді. Осыдан кейін ғана шалдың көңілі орнына түсіп, әңгімесін сабақтады. Баламның ісін жылы жауып қойған Сергекбаев деген біреу сол баланың алдында құрдай жорғалап еді, шырағым. Аяғаныма сол қол ұшын берген. Арызымды сонда қалдырып едім, кісіге жаны ашымайтын бір оңбағанның қолына түскен шығар.
Аяған ағаны жақтайтын студенттердің қолынан не келсін. Олар өз бастарымен қайғы болып жүрген шығар. Құрдымға құлап, амалы құрыған пендедей баз кешіп отыр. Сол кісіден басқа кімге шағынамын енді. Қонаев ақсақалға хат жазайық, қарағым. Хадиша сөзге келген жоқ, қалам-қағазын дайындап, шалдың аузынан шығатын сөзді жазуға дайындалды. Қуат қария әңгімесін неден бастарын білмей біраз дағдарды. Айналайынды ұмытпа. Хадиша шалдың аузынан шыққан сөздің барлығын сол күйінде жазды. Қуат қарияның ең соңғы сөзі көңілін босатып, көзіне жас үйірді. Бір сәт шал да, келіншек те іштей өксіп, үнсіз қалды. Жақсылығың адамнан қайтпаса құдайдан қайтсын. Аумин! Хадиша хатты жүйелеп, қайталап таза қағазға көшіріп, ең соңына Қуат қарияның аты-жөнін, тұрағын жазып, дауыстап балаларды шақырды. Барлығымын құдайға сыйынайық, балалар. Біз құдайға сыйынсақ Аяған көке көп ұзамай қайтып келеді, – деді келіншек хатты жүрек тұсына басып. Көз жасымды көріп, Аяған көкемді босата гөр... Балалар Хадишаның айтқанын соншалық бір зор ықыласпен қайталады. Аяғанның көп ұзамай босанып келетіндігіне келіншек те сенді. Хадишаның көңілін арбаған жұмбақ сезім шындап қуануды ұмыта бастаған жүрегін лүпілдетті.
Аурулар бұрынғыдай сенделіп сыртта жүрмейді, аулаға телміре қарап, терезенің түбінде отырады. Күннің жылы кезінде сыртта кездесіп, жоқты-барды әңгімелеп қуат өткізетіндер қазір бірін-бірі асханада ғана көріп, сәлемдескеннің ырымын жасап, жымыңдап күледі. Кейбіреулері арсалаңдап келіп, көптен көрмеген досын бас салып құшақтап, даурығып асхананы басына көтереді. Мұндай сәтте санитарлар көзді ашып-жұмғанша сап ете түседі. Аурулар үшін олардан қорқынышты ешкім жоқ, ақ халат кигендердің қарасы көрінген сәтте кіріп кетер тесік таппай тыпырлайды. Екі кемпір Аяғанды сағынып қала ма, оны көрсе тыпыңдап келіп, жұрттан жасырып, бір жапырақ нан, қант, кәмпиттерін қалтасына тықпалайды. Жігіт олардың көңілін қимайды, қаламай тұрса да қолдарын қақпайды. Рахметін айтып, алғысын жаудырады. Ол бейшараларға жылы сөзден басқа не керек дейсің, жымыңдасып мәз болып қалады. Аяған кемпірлер берген нан, кәмпит, қантын біраздан бері сөек тартып жатқан Саламон патшаға тасыйды. Напалеонның сөзіне сенген бейшара депутаттардан қорқып, зынданға тығыламын деп екі өкпесіне суық тигізіп, мұрттай ұшқан. Ұзақ төсек тартып, саржамбас болып жатқандықтан өз еркімен тұрып, жүре алмайды. Тамақты төсегіне әкеліп береді. Өзі соншалық ашқарақ.
Алдына келген асты әпсәтте қисыпыр қылады, сонда да ішін жылан жалағандай жалаңдап отырады. Сол сәтте оның қабағының қыртысы жазылып, көзіне нұр ойнап шығып, жүзі бал-бұл жанады. Саламон патшаны “ зынданға ” қамап, өлтіріп қоя жаздағаны үшін Напалеон жазасын тартқан. Қазір ол басқа палатада тұрады. Бұрынғыдай әр сәт сайын қыдыңдап, өзі әрең жүрген бүкіш шалдың мазасын алмайды. Кей күндері есіктен сығалап, ішке кіре алмай мөлиіп тұрады бейшара. Күн суыта бастағанда “ беті бері қараған ” біраз адам ауруханадан шығып кеткен. Ол сыңарезулей күліп, Аяғанды жүре тыңдады, ашуға мінген жігіт шыдай алмай айқайды салып, жағасына жармасқан. Бұларың қылмыс. Үлкен мамандарды шақырып, консилиум жасаңдар. Мен саумын! Ол екі бүктеліп отырып қалды. Сол екі арада санитарлар жетіп келіп, дем жетпей екі бүктеліп отырған жігітті сүйреп ала жөнелді. Оған сол керек шығар. Бас дәрігердің айтуымен артық дозамен ине салғаннан кейін ес-түсінен айырылып, не өлі емес, не тірі емес, екі дүниенің ортасында былқ-сылқ етіп ұзақ жатқан. Бір пенде келіп, басын сүйеп, аузына су тамызбады.
Қол-аяғы байлаулы, темір төсекке таңылған ол өлердей қаталап, таңға дейін әрең шыдаған. Таң атқанмен де жанына ешкім жолай қоймады. Дауыстап шақырды, барын салып айқайлады, санитарлар келіп санын шымшылап, қу жанын одан сайын қинады. Аяған оларға жалынды, жалбарынды. Бірақ мұнысынан ештеңе шықпады, олар қиналып жатқан бейшараның аузына бір тамшы су тамызудың орнына мазақтап күлді. Енді артыңды қысып, тыныш жүретін боласың, кеңкелес, – деді шығып бара жатып. Екіншісі тарқылдап күлді. Түске қарай екі дәрігер келіп, тілі тобарсып аузына сыймай, шөл қысып, қиналып жатқан жігітті қараған болып кетті. Түскі тамақты ішуге шамасы жетпеді, бір стакан сары суды сіміріп алды да, сұлқ түсіп жатып қалған. Дәрінің әсері ме, жоқ әлде, ортаның ықпалы ма, соңғы уақытта Аяған мінезінің өзгере бастағанын байқап жүр. Қақаған суықта есік алдындағы лапастың алдында бүрісіп отырады да қояды. Әлдекім іздеп келіп қалатын сияқты елегізіп, палатаға сыймайды. Камал, Қанат, Ерік үшеуі келіп, біраз әңгіменің басын қайырған. Мына жындыханадан қалай босатып алуға болатындығы туралы ой бөліскен, олар арыз жазып, үлкен үйге бармақшы еді.
Көптен бері жігіттерден хабар жоқ. Соған қарағанда бір төтен жағдай болған сыңайлы. Мұса, Жақия қарап жатсын ба, сірә. Анда-санда туыстарын іздеп келіп, жан-жағына үркектей көз тастайтын адамдарға таң қалып, ұзақ қарап тұратыны бар. Олар сақал-шашы рабайсыз өсіп, ағарып кеткен, сықпыты ауруға ұқсағанмен көзінде мұңлы сағыныш бар жұмбақ пендеден қорқатын тәрізді. Оған мүлде назар аудармауға тырысады. Қалт еткенді қағыс жібермейтін Аяғанның сұңғыла көңілі босап, күйініштен көз шарасы жасқа толады. Соңғы уақытта ол тым мазасыз. Аурухананы қоршаған биік дуалды жағалап, саусақ сұғар саңлаудан сыртқа үңіледі де немесе сол тесікке құлағын тақап, дыбыс аңдиды. Трамвайдың дүрсілі мен машиналардың шуынан басқа ештеңе естілмейді. Сыртқы дүниеден мүлде хабар жоқ, сол баяғы бейқұт тірлік, мамыражай өмір өз заңымен ілгері жылжып жатқан сияқты болып көрінгенмен жігіттің көңілі алаңдап, байыз таба алмай тыпыршиды. Анау күні екі санитардың әңгімесін құлағы шалып қалған. Олардың айтысына қарағанда, Алматыда екі күн бойы қазақ студенттері мен жұмысшы жастардың қатысуымен үлкен ереуіл болған көрінеді. Толып жатқан адам өліп, Алматыны әр жақтан келген мыңдаған әскер қоршап алған тәрізді.
Екеуінің сыбырласып сөйлескен әңгімесін естігелі бері түнде ұйқы жоқ, көзі ілініп бара жатқан құлағына дүрліккен жұрттың дүбірі шалынып, шошып оянады. Әбден зәрезеп болып қалған сорлы басы, сол ереуілге қатысың бар деп үш әріптің адамдары ойда жоқта сап ете түсердей жүрегін үрей шымшиды. Шындықты білетін ешкім жоқ. Әңгіме сұрайын десе дәрігерлер мұны кісі екен демейді. Бір-екеуін жағалап, хабар білгісі келіп еді, ол шіркіндер айқайды салып, маңына жолатпады. Олардан ештеңе сұрап біле алмасына көзі жеткен Аяған екі-үш күннен бері туыстарына келіп, кететіндердің жолын тосып жүр. Бірақ ерегескендей сол хабар шыққалы бері ешкім келе қоймады. Қазір де міне, темір қақпаның түбіндегі жуан терекке бекіткен тақтай орындықта отыр. Отырған жері ық, соған қарамастан желтоқсанның қара суығы табанынан өтіп, шекесіне жетті, тісі-тісіне тимей қалшылдап тоңса да кеткісі жоқ. Бүгін ешкімнің келмейтіндігіне көзі жеткен соң орнынан тұрып, әрі-бері жүгіріп, денешынықтыру жаттығуларын жасауға кірісті. Бойы сәл жылынды. Кенет қақпаның алдына машина келіп тоқтады. Жаттығу жасап жүрген жігіт теректің тасасына тығылып, кірпік қақпай қақпаны аңдыды. Көпке дейін үлкен есік ашыла қоймады.
Жан сақтаудың жалғыз жолы осы, әке, – деді біреуі. Мұнда бөтен адамдар бар. Мен де бөтенмін, – деді қарлыққан дауыстың иесі. Үндемеңіз!.. Үн шығарып ек басымыз жарылды. Не деген түсінбейтін адамсыз?! Не жазып ем жаратқанға?! Қойыңыз, күйіп тұрған заманда бекер күйдірмеңіз. Олар шетіне маскүнем, шетінен наркоман... Ал сіз... Міне, соның нәтижесі. Кім болды екен? Хомейни... Аятолла Хомейни болғыңыз келді ме? Жыртыққа жамау салу жоқ қазір. Ол кешегі күн. Бүгінгі күн мүлде басқа. Мүлде жаңа... – Көрдім кеше, – деп мырс күлді шал. Шекедегі жара жазылар, – деп күрсінді баласы. Маған айтасың ба? Елу жылдық партстаж гарантия емес. Осыдан кейін әке мен бала үнсіз қалды. Аяғанның есіне әкесі түсті. Мені жоғалтып алып, қан жұтып жатқан шығар. Хадиша барды ма екен? ” Осы сияқты сұрақтар жолын кесті. Көңіліне қара шауып, жанын мұң баурап алды. Хадиша ауылға кеткелі де біраз уақыт болған. Аяған осы бір ұзақ үнсіздіктен қорқады. Аяған елең етіп, қаптап келіп қалған қалың ойдан тез арылды.
Қақпаның дәл түбіне келіп, сыртқа құлақ тосты. Жасырмаймын, таяғыма сүйеніп, алаңға барғаным рас. Басқалар секілді үйімде отырып ұрандап, жала жұғады деп қорыққаным жоқ. Маған халқым қымбат, – деді шал. Түрін көрмеген ақсақалға Аяған разы болып тұр. Қандай? Солай ма? Бұл орыс халқына, партияға қарсылық!.. Екінші адамның беті қайтып қалған сияқты, дауысы бәсең шықты. Орыс халқы – ұлан байтақ Россия... Олар көп. Қонаев жоқ. Қазір Колбин. К-о-л-б-и-н... – Ұлттық белгі емес, адамгершілік, ар сөйлейтін тұста мен неге үндемей қалуға тиіспін? Жә, селкілдеме! Лениндей кемеңгерді туған ұлы халықтан Ежов сияқты қаныпезер де шыққан. Есіңізді жиыңыз! Болды, әңгіме осымен бітті. Ол темір қақпаны тарсылдатып ұра бастады. Бейқам тұрған Аяған селк ете түсті де, теректің тасасына тығылды. Жуықарада ешкім келе қоймады. Орыстың қадырын сене гөрі мен жақсырақ білемін. Мен олармен бірге қан кешіп жүріп, Отанымды азат еткенмін. Үш бірдей бауырыма Россия жері мәңгілік мекен болған. Мен бір аяғымды Мәскеудің түбінде фашистерге садақаға бергенмін. Еңбегіңіз зая, әке.
Еңбегіңіз – еш, тұзыңыз – сор болды. Баласының жаңағы сөзі шамына тиіп кеткен тәрізді. Үш бауырым тіріліп келіп, көзайым болады екенмін-ау... – Тынышталыңыз, әке, – деді баласы жалынышты үнмен. Екі елі ауызға бес елі қақпақ. Ештеңе білмейсің, алаңға шыққан жоқсыз. Мұныңыз шындыққа қиянат. Олар наркомандар! Анаға қол көтеруге болмайды ” дедім. Еңгезердей біреуі жалт бұрылды, алдымен кеудемдегі орденіме қарады. Кеңес үкіметінің барлық жақсылығын көрген. Өзі орыстарға қарсы ” деп айқайлап келіп, қақ маңдайымнан қойып жіберді. Бұл да жала шығар, сірә. Қарсылассаңыз тура жібереді. Сондықтан үндемеңіз, ә-ә-к-е... Үндемеңіз! Аяған аяңдап келіп темір қақпаның иненің көзіндей саңлауынан сығалады. Таяқ ұстаған ақ сақалды шалды көрді, баласы теріс қарап тұр екен. Әлдекімге ұқсайтын тәрізденді, оның кім екенін бірақ біле алмады. Дауысы да соншалық таныс. Еске салмаңыз ол күнді. Алаңдағы жағдай достыққа жасалған қиянат. Сонан соң біраз уақыт үнсіз қалды. Әне, Семейде талай жылдан бері дүңкілдетіп бомба жарып жатыр. Бәлкім, достық деген сол шығар. Семейде не шаруаңыз бар? Онда радиация жоқ.
Бірақ мүгедек болып туған балалар көп дейді ғой. Бірінің көзі, бірінің қол-аяғы жоқ дейді. Күні ертең басы жоқ балалар келсе ше дүниеге? Е-е, жалған дүние-ай, – деп күйіне дауыстады шал. Бірақ шал оны тыңдамады. Ұйықтап қалған шындық оянып, өзінің бар екенін айту үшін алаңға шыққан. Оны итке талаттық қой, балам. Ол жалғаса береді. Бізге әлі өмір сүру керек. Кешегі күн өмір емес, тарих. Біз тарихпыз. Сондықтан да ешкімге керек емеспіз, – деп күрсінді шал. Аяғанның есіне Алдияр Ақпанұлының “ тарих үкімет басына келгендерге әрқашан кедергі жасайды. Сондықтан оны дүркін-дүркін жаңалап отырады ” деген сөзі түсті. Мына шал да осы ойды жаңғыртып тұр. Тарихтың жемтігіміз. Осы төңіректе біреу жүрген сияқты, – деді баласы қақпаға бұрылып. Саңлаудан сығалап тұрған Аяған өз көзіне өзі сенбеді. Мұса Байларовты көрмегелі не заман. Мүлде өзгермепті. Бұрын аса сабырлы, байсалды адам болып көрінуге тырысатын. Қазір басқа, жан-жағына күдіктене қарап, тықыршып тұр. Пәле-жаладан аман-есен құтылу үшін әкесін жындыханаға салмақ сияқты. Шу басылғанша әрине.
Түсініңіз, жауым аз емес, әке, – деді ұлы мұңайып. Маған жаныңыз ашыса, мен десеңіз осында боласыз. Сіз осында жатсаңыз ғана менің жаным қалады. Дұшпаным біліп қалса, соңыма шам алып түседі. Бәрін сыпырып алады, бәрін... Қызметті де, қызыл билетті де... Колбин ешкімді аяйын деп отырған жоқ, әке. Ары қарай маған өмірдің керегі жоқ. Асылып өле саламын. Жалғызым үшін жан пида. Сен үшін өмір сүрдім, сен үшін өлсем арман не?! Шыдайық, әліптің артын бағайық. Менің уақытым бітті. Әркімнің артында бір-бір жансыз. Аяған шошынып, кейін шегініп кетті. Бері кел!.. Ешкім жауап бермеген соң Мұса темір қақпаны дүңкілдетіп ұра бастады. Аяған аңдап барып, кезекші дәрігерге адам келіп тұрғанын хабарлады. Өзі ілесіп келіп, қақпаның есігін ашуға көмектесті. Мұса Байларов сақал-шашы өсіп, ағарып кеткен Аяғанға үрейлене жалт қарады, бірақ танымады. Төс қалтасынан бір жапырақ қағазды суырып алып, дәрігерге ұстата салды. Қайдан көргенін есіне түсіре алмай тұрған сеуілді. Жүріңіз, ақсақал... – Ұлыиісті алып келіп тұрыңдар. Оны көрмесем, маңдайынан иіскемесем құса болып өлермін.
Әкеліп тұрамын ғой, – деді өзінен көз алмай түнеріп тұрған жүзі таныс жігіттен қаймыққан Мұса. Аяғанның оған арналған сөзі көп-ақ еді, үлгере алмады. Мұса есікті тарс жапты да, жебей басып, қол созымда тұрған машинасына ұмтылды. Жаңағы жігіттің Аяған Қуатов екенін машинасына отырғанда бір-ақ біліп, жүрегі зырқ ете қалды. Дәрігерлердің қабағынан байқағаны – бұрынғыдай емен-жарқын емес, бірімен бірі шешіліп сөйлеспейді, араларында бәлендей қақтығыс болмағанмен мұндағылар орыс-қазаққа бөлініп алған сыңайлы. Соған қарағанда, үлкен дүрбелең болған-ау деп ойлайды. Нақты дерегі жоқ алып қашты әңгімелерден кісінің жаны шошиды. Анда-санда туыстарына келіп, кетіп жатқандардың сөздерін құлағы шалғаны бар. Орыстардың айтуына қарағанда, қазақ студенттер қаланың бір шетіндегі бақшаға басып кіріп, кішкентай орыс балаларын өлтіріп кеткен көрінеді. Осылай деп еңіреп жылап отырған кемпірді көріп, Аяған жағасын ұстады. Әкесіне келген қазақ қызы алаңға шыққан жастарды танкпен таптағанын, жүздеген адамның қаза тапқанын айтып, жылап отырды. Бәрі осылай дейді. Ешқайсысы өз көзімен көрмеген, біреулерден естіген. Аяғанның аңғарғаны – әркім өз ұлтын жақтайды, орыс пен қазақтың арасы тым ашылып кеткен сияқты. Мұса Байларовтың әкесін Напалеонның орнына әкеліп жатқызған.
Шалдан сыр тартып көріп еді, мүлде ештеңе білмейтіндей меңірейіп отырып алды. Балама жаманат жұғады деп қауіптенетін тәрізді. Соңына шам алып түсіп, сары ізіне шөп салып, осы жағдайға душар еткен кісінің әкесі екенін біле тұра Ес қарияға Аяғанның көңілі құлады. Ұлы екеуінің арасындағы әңгімені толық естіп, шалдың кім және қандай жан екенін білмесе оған соншалық ілтипат көрсетпес еді. Алғаш көрген сәтте-ақ ол Алдияр Ақпанұлына ұқсайтын секілденген. Несі ұқсайтындығын қанша ойланса да таба алмай діңкелеген. Шалдың нені болса да бетке тура айтатын мінезі, көрінгенге сыр ашпайтын қасиеті, тауып сөйлейтін ерекшелігі Аяғанның есіне әр сәт сайын ұстазын салады. Алдияр мен Есті құдіреті күшті құдекең бір материалдан жасай салғандай болып көрінеді. Айырмашылық – сыртқы пошымдарында ғана. Ес еңселі, етжеңді келген, дөңгелек жүзді кісі. Сиректеу сақалын еркіне қоя беріпті. Күні бойы сақалын саумалап, аллалап отырғаны. Сыртқа да көп шықпайды, орысшаға шорқақ болғандықтан іші пысып жататын Саламон патшамен шешіліп сөйлеспейді, оның үстіне бүкір шалдың шалды-күйлі сөздерін естіген соң көңілі суып қалған сыңайлы. Бүкіш шалдың сұрақтарын естімеген адам болып жата береді.
Келгелі бері Аяғанмен де шешіліп сырласып, қарық бола қойған жоқ. Өзіне бағышталған сөзді жауапсыз қалдырады немесе сылтау айтып құтылады. Келгелі бері шалды айналдырып, оның әңгімесіне шөлдеп жүрген Аяған бүгін де оны сөзге тартты. Бүгін жексенбі. Әрі-бері жүріп, қан таратып қайтайық, – деп өтініш білдірген Аяғанға шал аларып бір қарады да, үндемей отыра берді. Сізге қимыл-қозғалыс керек, қария. Ұзынымыздан түсіп, қимылдамай жататын уақытымыз келген біздің, – деді шал тық-тық жөтеліп. Басқаға керек болмасаңыз да қоғамға, адамдарға керексіз, – деді жігіт екі көзін шалдан алмай. Ес қария селк етіп, оған жалт қарады. Рекет!.. Қашу керек!.. Полундра!.. Енді қашқанда ұшпаққа шықпаймыз, – деп күрсінді Ес қария. Саламонның көңілі орнына түскен тәрізді. Көзіне жылт ойнап шығып, рахаттанып қарнын сипады. Партияға мүше болғаныма елу жыл толады. О-һ-о, әлі өмір сүреміз біз, – деді күлмеңдеп. Ес қария ақырын ғана күрсініп қойды. Естің қабағы шытылды. Аяғанның аузынан шыққан сөзді өзіне арналғандай ауыр қабылдады. Айтып жіберетін ащы сөз тілінің ұшына келгенмен шал ашуын сабырға жеңдірді.
Пенде баласына бастырмап ем кеудемді. Қартайғанда көрдік-ау қорлықты, – деп егілді шал. Өзінің аңдамай ағат айтып қалғанын түсінген Аяған шалды құшақтап: – Кешіріңіз, – деді. Ес қария үнсіз қалды. Себебі – мен жындымын. Ал сіз сап-саусыз, – деп мырс күлді жігіт. Ес оған жалт қарады. Екеуінің көздері тоқайласқан, шал басын тұқшитып, “ аллалап ” сақалын сыйпады. Неге екенін өзі де білмейді, осы жігіттің алдында жүні жығылып, абдырап қалады. Қай уақытта болса да өзінен көз алмай қадала қарап тұрғаны, кірпік қақпайды, жүзі жылымайды. Байқап қараса сөзі пысық, ауру адамға ұқсамайды. Сақал-мұртын, шашын өсіріп жібергені болмаса басқа аурулар секілді әбес әрекетке бармайды, ешкімге қосылмай жападан-жалғыз сыртта жүреді. Бір уақытта қалшылдап тоңып, бөлмеге келеді де, шалқасынан түсіп жатып алып, терең ойға батады. Жалғыз баласы үшін басын оққа байлаған талай адамды білеміз. Шал көкірегі қарс айырылардай күрсінді. Ләм деместен орнынан тұрып, қыстық пальтосын киді де, есікке беттеді. Аяған оның соңынан ерді. Жапалақтап қар жауып тұр екен. Жер дүние аппақ. Күндегідей емес, ауа жұмсарыпты.
Аяған аспанға қарап, аузын ашты. Бетіне қонған ұлпа қар еріп, мойнына қарай сырғанады. Ол жата қалып, қарға аунады. Қар көрмегелі қанша уақыт. Қыстайғы өмірі түрмеде өтті. Мамыр айында түрмеден шыққанда жерде алашабыр қар бар еді. Бірақ ол мынау сияқты аппақ, тап-таза емес, әбден кірлеген, сүрленген қар болатын. Жұп-жұмсақ қарды көсіп-көсіп алып, құшыры қанбай иіскелеп, сонан соң бетін жуды. Қарға аунап, қарқ-қарқ күлген жігіттің әбес әрекетінен күдік алып қалған. Оның сөзіне бола сыртқа шығып кеткеніне өкініп келеді. Мен де адаммын ғой, қария-ау. Ол жерден ақталып шығып ем, осында әкеліп қамады. Кешірмеді. Шырылдап шындықты айтқанды өгейсітіп, өкпеге тебе берсе оның төрінде жағымпаздар мен қорқақтар, қара басының қамы үшін туған әкесін оққа байлап кететін шіріктер қалмай ма, қария-ау. Тірідей көмдің-ау әкеңді. Бар арманым – сені жеткізіп, қызығыңды көру еді. Жеттім арманыма, – деп күңіренді шал. Жайбарақат келе жатқан шал селк етіп, қалт тоқтады да, жігітке күдіктене қарады. Сізге басымды иемін. Сіз сияқты асыл азаматтар сирек. Өте сирек.
Кімнің кім екенін басыма іс түскелі біліп жүрмін. Қолында барда бетіңе жылтырағандар басыңа іс түскенде танымай кетеді екен. Мен жалғыз қалдым. Шындықты айттың деп бәрі теріс айналды. Тілімнің құрып бара жатқанын айттым. Ділімді қорғадым. Сол үшін Кеңес үкіметінің саясатына қарсы адам болып шықтым ғой, қария, – деп күлді қызулана сөйлеп келе жатқан жігіт. Шалдың оған деген ниеті түзеле бастаған секілді. Жігітті қолтықтап алған. Адам болмаса ол кімге, неге керек? Айтыңызшы білсеңіз. Қай мемлекетте ең алдымен адам, сонан соң саясат керек емес пе, қария?! Саясат – параоуоз, адам сол параоуоздың пешін қыздыратын отын сияқты болып қалды қазір. Е-е-е!.. Не дейін-ай. Білгенімді айта алмай омалып отырысым мынау. Әттең-ай, аяғым тұсаулы, қолым байлаулы, аузым құлыптаулы ғой. Әй, заман-ай! Ол еркін ойлауға, еркін сөйлеуге тиіс емес дейді біреулер. Шеңберден шыға бастаған еркін ойлы азамат саясатқа қарсы күш ретінде жазаланады. Мысалы, мына сіз және мен, – деп Аяған шалды иығынан ақырын ғана түртті, сосын өз кеудесін нұқыды. Біз аквариумдағы балық сияқтымыз, қария.
Ал біреулерге сол аквариумдағы өмір ұнайды. Суы борсып кеткенмен онда акула жоқ. Әсіресе Саламон мен Напалеон сияқтыларға сондай өмір керек. Өйткені олар – құл. Екеуі де мұртты көсемнің ықпалынан ешқашан шыға алмайды. Ешқашан!.. Оларға азаттықтың керегі жоқ, қария. Азаттық өзін өзі сыйлайтын ақылы бар адамға керек. Ал сіз мүлде басқасыз, жасыңыз солармен қарайлас болғанмен, әлгілермен бір заманда өмір сүргенмен оларға мүлде ұқсамайсыз. Сіз Алдияр Ақпанұлына ұқсайсыз. Сондай бір ғұлама болған. Оның көрмегені жоқ, қария. Отқа салды – жанбадық, суға салды – батпадық. Партиямыз өл деді, өлдік. Өлтір деді, өлтірдік, – деп күрсінді шал. Ол темір жолмен ғана жүре алады. Жол-жүйе. Социалистік жүйе. Сондықтан пойыз сол жолдан шыға алмайды. Жолдан шықса апатқа ұшырайды, қария. Жындыханада түскелі бері адам сияқты көңіліндегі ойын ірікпей ақтарып, шешіліп сырласқаны осы. Жаны жадырап, бір жасап қалды. Жапалақтап жауған аппақ қардың астында екеуден екеу қыдырып ұзақ жүрді. Ақ қар жамылып, қыдырып жүрген екеуін көріп, терезенің түбінде телміріп, далаға қарап отырғандар сыртқа шықты. Біреулері жалаңаяқ, жалаңбас жүр.
Қарға аунап, қар асап, сақ-сақ күліп жүргендерге қарап, Ес қария состиып тұрып қалды. Көзі ашып-жұмғанша болған жоқ үш корпустан үш санитар шыға келіп, айқайға басты. Жаңа ғана рахаттанып күліп жүрген аурулар қасқыр көрген қояндай жан-жаққа тым-тырақай қашып жөнелді. Біреуі ғана жатқан орнынан тұрмады. Жүгіріп келген санитар “ тұр ” деп ақырды, бірақ ауру орнынан қозғалмады. Ашуға мінген санитар қолындағы таяқпен арқасынан салып-салып жіберді. Жаны дызыққан Ес арашаға түспек болып шырқырап ұмтылған, оны Аяған жібермей ұстап қалды. Мұнда таяқпен де емдейтін тәсіл бар. Бөлмеге барайық. Бізді де аямайды, – деді жігіт суық жымиып. Бұлардың қолына түсе көрмеңіз. Уциненный товар дейді біздің сауданың тілінде. Ақылы асқан бекзаттардың үйі жоғарыда, тау бөктерінде, – деп мырс күлді Аяған. Ол сізге адам деп емес, ауру деп қарайды. Құдайға керек болмаған ақсақ шал пендеге керек болсын ба?! Қолында таяғы бар жүнді білек дәу жігіт ентігіп жүгіріп келген бойда ақырып, шалдың жағасына жармасты. Жүнді білек дәу санитар таяққа сүйенген шалды бір жұлқып, жалпасынан түсірді.
Арашаға жүгірген Аяғанды таяқпен салып жіберді де, тыпырлап орнынан тұра алмай жатқан шалды екі-үш рет оңдырмай тепті. Шалда үн жоқ. Қалш-қалш етіп әрең жүріп келеді. Ұшпаққа алып шықамын деуші еді. Алып шықты, – деді жасқа тұншығып. Содан бөлмеге кіргенше дымы шықпады. Аяған қалбалақтап жүріп шалдың киімін шешіндіріп, сыртқа алып шығып, қарын қақты. Қайтып кіріп, суыққа тоңып, дір-дір еткен Есті төсегіне жатқызды. Ес қинала езу тартты. Қайда жүрсің, Мұса? Сен үшін өмірдің қызығын тәрк етіп ем. Сен үшін қанды қырғын соғыста өліп қалмай, кеудемді сүйретіп аман келіп ем, Мұса. Неге үндемейсің, Мұса? Мұса-а! Бөлменің ортасында состиып тұрған Аяған баласының атын атап, сөйлеп жатқан шалға ұрлана қарады. Оның көз шарасы жасқа толып кетіпті. Шыға қалса жататын жерінен алысқа ұзамайды. Көп жағдайда Саламон патшаның аяқталмайтын жүйесіз әңгімесін тыңдап, ұзақты күн бөлмеде отырады немесе дәлізге шығып, аурухана ауласының бір бұрышындағы қос төмпешікке барып, зар еңіреп, жоқтау айтып тұратын кемпірмен шүйіркелеседі. Екеуі көптен таныс сияқты. Алғаш келгендегідей емес, кемпірге ем дарыған сияқты, оңалған, сөзі түзеліп қалыпты.
Аузынан темекісі түспейді. Кейде шалды өзі іздеп келіп, сыртқа ертіп шығады. Бала-шағасы жоқ жалғызбасты болғанына қарамай іздеп келушілер көп. Аяғанның естуінше, келетіндер інісі мен сіңілісінің балалары көрінеді. Екі күннің біріне оны-мұнысын арқалап келіп тұратын бірінен-бірі аумайтын қыздар мен ұлдарды көргенде іші жылып, көңілі босайды. Олар әкелген жылы-жұмсақты кемпір Еске тасыйды. Жылы-жұмсақтың қызығын әрине Саламон патша көреді. Қу жанын күтуге келгенде одан ұқыпты адам жоқ. Ал Ес мүлде басқа. Біз асарымызды асадық, жасарымызды жасадық қой, қарағым. Заман сендердікі. Біз о-онау жақтың кісісіміз, – дейді кейде. Аяған бір бөлмеде жатқан екі шалды салыстырады. Мұндай жатып семірген “ патшаны ” кінәламайды, дертке шалдығып, санасы семіп, кәріп болып қалған кәрі шалды аяйды. Қазір де кемпір әкелген тамақты сылпылдатып соғып отырған шалға соншалық бір аяушылықпен қарап, мұңға батқан. Жанашыр бір адамы жоқ бейшара жалғыздыққа әбден көндіккен. Өзіне ешкімнің жаны ашымасын біледі, сол себепті де қу тіршілік үшін жанталасып бағады. Өмір сүру неғұрлым қиындаған сайын пенде баласының оған деген махаббатының күшейе түсетіні несі екен?! Адам баласының табиғаты қызық-ау. Қашанда қиынға жүгіреді.
Қиналып тапқан бір уыс дәнді мейіз қосып пісірген ақ тоқашқа айырбастамай шалқаятынын қайтерсің. Мейманасы асып, шалқып-тасып жүріп ғұмыр кешкен пенде өмірдің шын бағасын білмейді. Ешқашан қиындық көрмеген, қарны ашып, көрінгеннің қолына телмірмеген үзеңгі бауы алты қарыс пендеге бәрі арзан. Өмір де, адамның басы да... Бәрі, бәрі арзан... Аяғанның ойын есік алдында отырған шал мен кемпірдің әңгімесі бөлді. Менде мына таяқтан басқа ешкім жоқ, – деп күрсінді кемпір. Бала – болашақ. Болашақ бетіме түкірмесін дедім, Рахия. Кемпір тартып біткен темекісін терезеден сыртқа лақтырып тастап, екіншісін тұтатты. Біз көнуге жаратылған пендеміз, Ес-е-к-е-е... Қылышынан қан тамған заманның тәлкегіне шыдап, ләм деместен жүре бердік. Соның арқасында аман қалдық, әдірем қалғыр. Заманмен жағаласқан небір марқасқалардың басы допша домалап, әлдекімдердің аяқтарының астында жатты. Е-е-й, азабымнан басқаның бәрін ұмыттым мен бейбақ... – Болған сондай заман. Шыбын жан үшін құлдық ұрдық, құл болдық қой, – деді шал қажыңқы дауыспен. Қара басының қамы үшін туғанына қастық қылар қорқаулар қай үкіметке де керек. Солар аман қалды ғой. Кемпірдің жөтелі әрең дегенде басылды.
Әжептәуір қиналып қалған екен, кеудесі сырылдап, әзер дем алып отыр. Кетсек бірге кетерміз, – деді кемпір ентіге сөйлеп. Ақыл – азап, ар – алдамшы, – деді шал сақалын саумалап отырып. Осыдан кейін екеуі көп уақытқа дейін үн-түнсіз отырды. Аяған киініп, дәлізге шықты. Сыртқа қарап отырған шал мен кемпір қатарларына келіп тұрған жігітті байқамады. Жаңа түскен ауруларға арналған корпустан шашын тықырлап алдырып, жиырманың бесеуіне еркін жетпеген қолы кісендеулі жігітті айдап шықты. Жігіт төңірегіне алақ-жұлақ қарап, екі санитардың біреуін теуіп жіберді де, ышқына айқай салды. О-о-н-о-у... – Атам қазақта жоқ індет қой бұл. Ой, сұмдық-ай!.. Заманның ерті бұл, заманның... Екі санитар ышқына дауыстап, шыңғырып дүниені дүрліктірген жігітті екі қолтығынан ұстап, сүйреп алып кетті. Кемпір орнынан созалаңдай тұрып жатып: – Сыртқа шығып, әрі-бері жүрейік, – деді. Жер тайғақ. Есекең екеуміз тайып жығылсақ, қайтып тұра алмаймыз. Шал мен кемпір Аяғанның екі қолтығына жармасты. Ауа демінде ызғар бар екен.
Көпшілік жүретін жол тайғанақ, жауған қарды аурулар күрекпен аршып еді, қайта түскен қырбақ еріп, жолға мұздақ байланыпты. Шал мен кемпір қысқа тұсалған аттай кібіртіктеп, жүре алмай келеді. Жығылып қаламын-ау деп үрейленген адамдардың әңгімелері қайдан жараса қойсын. Кемпір адым аттаған сайын “ аллалап ”, Аяғанға жабыса түседі. Естің жағдайы одан да мүшкіл. Таяққа сүйенген ақсақ адамға мұзды жолмен жүру оңай ма?! Жаяулар салған тар жол. Үшеуі қатар жүре алмайтын болған соң Аяған екі кәріні олай қарай сүйремеді. Мынандай тайғақ жолда екі кәріні құлатпай алып жүру оңай емес екен, біраз ұзағаннан кейін қара терге түсті. Оның шаршап қалғанын сезді ме Ес қария: – Балам, кейін қайтайық, – деді тоқтай қалып. Ешкімнің келісімін күтпестен жалғызаяқ жолға түсіп алып, ағаш аяғын сүйретіп ілгері жүрді. Кемпір оның соңына түсті. Кейде ауа жетпейді. Е-е, алла! Бала-шағаның жанына барған соң ал, – деп шал бетін сипады. Ерні қимылдап, күбірлеп жаратқанға жалбарынды. Кенет күтпеген жерденалдыларынан Напалеон шыға келді. Оны жабылып жүріп әлдеқашан өлтірмеп пе едіңдер, – деп Напалеон дарақылана күліп, Естің арқасынан қақты.
Ал ол кеткелі бері ешкімге сенбейтін болдыңдар, ешкімге!.. Өңкей сатқындар! Педераздар! Күніне үш уақ менің атымды ауызға алып, табынсаңдар көп уақыт өтпей мына дөделерің құдайға айналады. Құдай қолдан жасалады, жолдастар! Шал мен кемпір үн-түнсіз бір-біріне қарады да, ақырын ғана күрсініп қойды. Ауру адамның мінез-құлқын әбден зерттеген Аяған Напалеон әңгімесін аяқтағанша орнынан қозғалған жоқ. Алғашқы күндегідей емес, осы уақытта ол аса шыдамды. Өзіне бағыштап сөз айтқан аурулардың сөзін аса сабырлылықпен бөлмей тыңдайды, олардың көңіліне қарап, реті келсе құптап, қуаттап қояды. Оның қолынан осыдан басқа не жақсылық келсін. Тіріге тірінің қайырым, жақсылық жасауы міндет. Аңғарғаны – аурулардың ішінде небір сұңғылалары бар. Кейде ойлайды, “ әй, осылар мұнда ақылы асқандықтан келіп түскен шығар ” деп. Енді бірде сол адамдары тілін шайнап, езуі көпіріп, асхананың алдында бұтына жіберіп тұрады немесе кім көрінгеннен қашып, бұрыш-бұрышқа тығылып жүреді. Напалеон өзінің құдайға “ айналғанын ” үшеуіне мойындатқанына ырза болғандай ауланы басына көтеріп, тарқылдап күліп, анодай жерде қиды қағазға орап түтіндетіп отырған екеуге қарай кетті. Пенде баласы болмасқа ұмтылады екен-ау, тәңірім-ай!..
Е-е-е, – деп кемпір ілгері жүрді. Бірер күнде үйге шыққалы отырғанда бір жерімді сындырып алмайын. Аяған шал мен кемпірді сүйемелдеп ішке кіргізіп жібергеннен кейін, есік алдында қыдырыстап біраз уақыт жүрді. Ойы онға, санасы санға бөлінді. Есептеп көрсе мұнда келгеніне де біраз уақыт болып қалыпты, кең дүниеге шығудың жолын іздеп, жанталаса әрекет жасаудың орнына моп-момақан болып, осы тіршілігіне көңілі тоқ пендедей тыныш жүр. Өзі үшін ешкімнің есік тоздырып, қуанып жүрмегенін біледі. Әкенің жағдайы анау. Біреу жетектемесе өз бетінше жол таба алмайды. Ауылға кеткен Хадишадан хабар жоқ. Сенім артқан студенттерінің қандай жағдайға тап болғанын ешкім білмейді. Екеуара күңкілдесіп сөйлескен дәрігерлердің сөзінен аңғарғаны – студенттерді жаппай оқудан шығарып, алаңға барғандарын жазалап жатса керек. Оларды түгелдей суретке түсіріп алған дейді. Тарих факультеттерінің студенттері мұндай сын сәтте бас амандығын ойлап, бұғып қалмайды. Тісін қайрап, оңтайын күтіп жүрген Жақия ешкімді аямайды, аянбайды. Кім біледі, мұның күткен жігіттері көздері бозарып, түрмеде жатқан шығар. Сол бейшаралар абайламай арандап қалмаса жарар еді. Бәрі шетінен қызба. Аяғанның жалғыз тілегі – жігіттердің амандығы. Алып-қашты әңгімелерден оның жаны шошыйды.
Білемін дейтіндерден сұрай қалса қара аспанды төндіріп, ақырзаманды жақындатып қояды. Сондай бір үрей осы күні жындыхананың ауласында қыдырып жүр. Аурулардың кейінгі уақытта сыртқа шықпай қалған себебі – осыған байланысты екенін Аяғанның іші сезеді. Асхананың іші шаң-шұң айқай. Әртүрлі ұлттың басы қосыла қалса сыпайымсып, дипломатия сақтап тұрмайды, ең үлкен сөзден бір-ақ бастайтын әдет тапқан. Соңғы кезде жиі-жиі төбелес шығып қалатын болып жүр. Қолдарында таяғы бар санитарлардың қарасы көрінген сәтте ешкімге әл бермей өршелене айқайлап, қырып кетердей қимыл жасаған “ мықтылар ” мысық көрген тышқандай тым-тырақай қашады. Ауруханадағы жағдай шиеленісіп, басымен қайғы болып жатқан жұрт ұлт намысын жыртып, кеңірдектесіп төбелесіп қалып жүргенде сырттағы, кең дүниедегі өмірдің қайнап жатқанын Аяған ойша шамалайды. Ұлты басқа дәрігерлердің қазақ студенттерін жерден алып, жерге салғанын өз құлағымен естіп, оларға дүрсе қоя бергені бар. Сол үшін артық дозалы ине егіп, ес-түсін білмей, тілі салақтап, екі дүниенің ортасында жатқан. Бұл жолы еш өкінген жоқ. Әділетсіз жазаны туған халқым үшін алдым деп өзін өзі жұбатты. Жаны қанша қиналса да, ләм деп жақ ашпай шыдады.
Студенттерін, өз ұлтын қорғап, шырылдағаны үшін кейбір дәрігерлерге жақпай жаза тартты. Сонда шынын айтуға, жақынын қорғауға қақысы жоқ па? Дәл осындай құлқының бар екенін ешкім де жоққа шығара алмайды. Қай заманда болсын, қандай қоғамда болсын күшті күштілігін істемей тұрмайды екен. Ол жолы Аяған ұлтының, халқының намысын жыртқаны үшін емес, “ психикалық науқасының асқынып, адам өміріне қауіпті әрекеттер жасағаны ” үшін тиісті емін алады. Бұл жерде заң жүрмейді. Ал заң кейде шамадан тыс күшті әрі қатал болып кетеді. Заңның өзі Аяғанға аузымен құс тістеген “ күштінің ” ықпалында жүргендей болып көрінеді. Әрқашан заңның артқы жағында көзге көрінбес алып күш иесі тұрған сияқтанады. Заң кесіп түсетін тұста кібіртіктеп, әлдекімге жаутаңдайтын тәрізді, керісінше, кейде жөнсіз жерде алмас қылышын қынабынан жарқ еткізіп суырып алады... Әділдіктің барына, үлкен Шындықтың ешқашан жоғалмайтындығына сенетін Аяғанның көңілі кейінгі уақытта күдікке күпті. Тасқа шапса да мұқалмаған сенімі осында түскелі, қу тіршілікті қиып кете алмай сүйретіліп жүрген әртүрлі адамдарды көргелі бері жасып қалғандай. Ешкімде, ештеңеде шаруалары жоқ, жетектесіп күн өткізіп жүрген екі кемпірдің өмірі көп ой салды.
Жанталаспай, жанықпай тып-тыныш жүретін екі кемпір өздерінше бақытты. Олардың ұйқы мен тамақтан басқа уайым-қайғысы жоқ. Ал дені сау адамдар оларға күле қарайды. Өйткені олар кем, жарымес. Ақылы асқан адамдардың тіршілігін ойласа, кеудесіне ашу тығылады. Кей сәтте олар Аяғанның көз алдына алмас тісті акула болып елестейді. Акула секілді ешбір заңға бағынбайтын, қара басының мүдесін бәрінен жоғары қоятын озбыр жандардың қиянатының құрбаны болған ұстазы Алдияр Ақпанұлының қайғылы тағдыры Аяғанның жүрегіндегі жазылмас жара. Ол ешқашан емге көнбейді. Алдияр Ақпанұлы жоқ, бақилық сапарға кетті, оның өліміне негізгі айыпкер Мұса Байларовты қара жердің бетінен тып-типыл жоғалтып жіберсе де ол қайтып оралмайды. Алдияр Ақпанұлы қатыгез қараулықтың бірінші де, ең соңғы да құрбаны болмас. Озбыр жандар жер басып жүрсе талай марқасқа азаматты әдісін тауып, морт-морт сындырар. Адамды сындырудың мың-сан әдісін біледі олар. Бір-бірімен жең ұшынан жалғасып жатқан топ бірін бірі жауға бермейді, оларды жеңу мүмкін емес екен. Аяған осыны ұқты. Олармен беріспей күресудің бір жолы – дәл өздері секілді топ құрып, тізе қосып, әрекет жасау екен.
Ол үшін екінші біреудің, Мұса Байларовқа қарсы “ мықтының ” қолтығына кіріп, соның сойылын соғуға тиіс. Түрмеде жатып ойланды, жындыханада жатып ойланды, бұдан басқа жол таппады. Қасқыр пейілді заманға жалғыз жүріп жол тауып, мақсатқа жетудің мүмкін еместігіне, тіпті оны былай қойғанда, адам сияқты өмір сүрудің аса қиынға түсетіндігіне көзі жетті. Бір ғана жол – қарғылы төбетке айналып, біреудің балтырын қауып, бетін тырнап, арпылдап төсіне шапшу арқылы ғана дегеніңе жете алады екенсің. Өмірдің осындай жазылмаған заңын мойындап, мойнына шынжырбау салғандар ғана мұратына жетіп, шайқалған сайқал дүниенің қызығын шайқап жүріп көретін сыңайлы. Көнбегеннің өмірі – қорлық. Өзіңді сындыра алмаған жағдайда озбыр қауым азуын бала-шағаңа ақситады екен. Бала – адамның бауыр еті. Бала үшін әке жанып тұрған отқа түсуден тайынсын ба?! Ішін өртеген күйініш жігіттің езуіне күлкі үйірді. Бірақ қабағының қыртысы жазылмады, мұң ұялаған мұздай суық екі көз жылымады. Езуіндегі болар-болмас күлкі ащы мысқыл еді. Ішті өртеген күйініштің сыртқа шашылып шыққан сынығы еді. Ойға батып, аяңдап келе жатқан Аяған селк етіп, басын көтеріп алды.
Қарсы алдында екі бүйірін таянып, тәлтиіп Напалеон тұр екен. Қабағы қату, екі көзі шыныдай шытынап кетейін деп тұрған тәрізді. Қолында күрек. Аяған тіксініп қалды. Менің не жазығым бар? Халық жауысың. Аяған мырс күлді. Күрегін оңтайлай ұстаған Напалеоннан қорқа тұра орнынан қозғалған жоқ. Қиымыл шабан шалда қандай қауқар қалды дейсің деп көңілін демдеген. Маған сондай хабар жетті. Халық жауы! Аяған қорғанып үлгермеді. Күректің ұшы сол жақ шекесіне қатты тиді. Қан бұрқ ете түсті. Қанды көргеннен кейін Напалеон одан сайын құтырды, айқайға аттан қосып, бетін қып-қызыл қан жауып кеткен жігітке ұмтылды. Оның қалт еткен қимылын аңдып, дайын тұрған Аяған күректің сабына жармаса кетіп, бір жұлқып жұлып алды да, шалды шалып құлата салды. Қанына қарайып, өлердей ашуланса да орнынан тұра алмай тыпырлаған шалға қол жұмсаған жоқ. Бар болғаны – төрт тағандап орнынан тұра берген Напалеонды жұмсақ жерінен табанымен итеріп, қайт құлатты да, күрек кесіп, қан ағып тұрған шекесін алақанымен басып, өзі тұратын корпусқа қарай аяңдады. Қытайдың шпионы! Алаңға қазақтарды бастап шыққан осы, – деп Напалеон айқайлап қалды.
Ту-у алыстан қыз баланың шыңғырған ащы дауысы құлағына талып жетті. Сол ғой... Сол! Құлыным-ай! ” Беті-басын қып-қызыл қан жауып кеткен жігіт теңселе басып кіріп келгенде дәлізде жүрген аурулар тұрған орындарында қалшиып қатты да қалды. Тек Ес қария ғана: – Қарағым-ай, аман екенсің-ау әйтеуір, – деп келіп, қолтығынан демеп, дәліздің түкпіріндегі санитарлардың бөлмесіне қарай алып жүрді. Ту-у алыста Бибісінің шыңғырған дауысын тағы да естіді. Біз сұғып алғандай жүрегі шаншыды. Басы ауырып, мазасы кеткен соң орнынан тұрып, дәлізге шықты. Рахия кемпір күндегі дағдысы бойынша темекісін бұрқыратып, ойға шомып отыр екен. Аяғанға мүлде көңіл аудармады. Біраздан кейін аһлеп-уһлеп Ес шықты. Әдірем қалғыр жүгермек!.. Көзі жапақтап, адуын кемпірге жасқана қарап қойды. Біз асарымызды асадық, жасарымызды жасадық. Бұл заманның қылығы. Бала інтірнәтта өсті. Ата-ананың мейірім-шапағатына қанбай, олардың қасиетін білмей өсті. Е-е, алла, бұған да тәуба, – деді кемпір бетін сипап. Аяғанның есіне осыдан он бес жыл бұрын шетелге бірге барған жігіттің айтқан әңгімесі оралды. Басқа балалар маған қызғанышпен қарайтын. Менің мерейім үстем еді.
Берия секілді үлкен адам болсам деп армандайтынмын. Ал Сталиннің суретін көтеріп шығу барлығымыздың арманымыз болатын. Олардың кім екенін кейін білдік қой. Менің мемлекет басшыларына деген сенімімді, солардай болсам-ау деген ізгі арманымды Берия талқандап кетті. Осы күні солардың қай-қайсысы болмасын маған уақытша адам сияқты болып көрінеді. Сол жігіттің аты-жөнін де, түр-тұлғасын да ұмытыпты, ал айтқан әңгімесі тасқа қашалған жазудай жадына өшпестей болып жазылып қалды. Іздеп барып, әдірем қалғырдың ит терісін басына қаптамасам ба!.. Ұмытпай әдресін жазып бер. Жалғыз әкенің қадырын білмеген безбүйректің көзіне көк шыбын үймелетпесем атымды басқа қой, – деп Рахия даурыға сөйлеген. Дауысы тым қатты шықты ма, есіктен қылтиып санитардың басы көрінді. Ұйқысынан жаңа оянған тәрізді, екі көзі қызарып кетіпті. Ол қабағын шытып, жұдырығын көрсетті. Осыған да тәуба!.. Орнына келіп жатқанмен шалдың қозғалып кеткен көңілі орнына түспеді. Рахияның сөзі мұңға толған кәрі жүректі аямай осып кеткен сияқты. Жалғыз ұлына іштей лағнет айтып жатқандай, қайта-қайта көкірегі қарс айырылардай күрсінеді де, күбірлеп сөйлейді.
Баласының кім екенін, қандай адам екенін, кімдерге қиянат жасағанын айтып, кеудесіне толып қалған ыза мен ашуын сарқып тастағысы келіп оқталғанмен шалдың түрін көріп, жігіттің батылы бармады. Азапқа түсіп, қиналып жатқан шалды аяды. Тірі пендеге қиянат жасап көрмеген Аяған қандай қиын жағдайда да ешкімге жамандық жасай алмасына тағы да көзі жетті. Өзінің орнында Жақия болса кімге лағнет айтарын білмей қиналып жатқан шалды одан сайын тұқыртып, жерлеп, жекен суын ішкізетіндігін ойлап, Аяған жұмсара түсті. Басының қатты ауырғанына қарамастан шалды сөзге тартты. Әрі дұрыстап жөн сұраса алмай жүрміз ғой, – деп күлді Аяған. Шал басын көтеріп отырды. Ол мүлде селт етпеді, меңіреу адам сияқты басын изектетіп, мең-зең болып отыр. Сіз екеуіңіз сондай ұқсайсыз. Сіздер ақылдан, ардан жаралған адамсыздар, қария. Көзі ашып-жұмғанша өте шықты. Біз кешегі күнге айналдық. Кешегі күн... – Кешегі күн өмір емес, тарих. Ал ертеңгі күн – ертегі. Оның тіпті болмауы да мүмкін ғой, қария. Тарихымызды ертегіге айналдырып жіберген халықыз біз, – деп жымиды Аяған. Ал өмір деген бүгінгі күн.
Орысша айтқанда, жизнь – это всегда сегодня. Ал сіздің барлық қызығыңыз алда әлі. Біз қан базардан қайтып келген адамбыз. Ілдалдалап жүріп өмірімізді өткіздік. Қысқа өмірдің мәнді бөлігі түрмеде, айдауда, соғыста өтті. Сен ақылды сөздер айтып жатырсың. Ал бізде өз пікіріміз болған жоқ. Тірі жүру үшін ақылдың, пікірдің керегі жоқ еді бізге. Біз орындаушы болып өттік. Шал сауалын саумалап, үнсіз отырып қалды. Аяған жиі-жиі жөтелетін ескі трактордың көксау моторы сияқты анда-санда тынысы тарылып, пырқ-пырқ етіп ұйықтап жатқан Саламон патшаға қарады. Бұрын да өмірдің рахатын көрген, қазір де дүниесі түгел “ патша ” сонау ерте дүниеде туып, содан бері тірі жүрген адам тәрізді. Ол әлі де мың жыл жасайтын сыңайлы. Аяған ақырын ғана күрсінді. Алдияр Ақпанұлы сондай асыл азамат еді. Сіз оны білесіз, – деді Аяған оған тура қарап. Тағы қателесті, шал оған сыр алдырмады. Танымайтын, білмейтін кісінің сыңайын танытып отыр. Қара басының қамынан басқа ештеңе ойламайтын қараниет пенделердің қаза тапты асыл азамат. Қабағы түнеріп, танауы қусырылды. Жар жиегіне қарай сүйрелеп, тықақтап отырған Аяған мүлде назар салмады.
Қылышынан қан тамып тұрған заманда басын қатерге тігіп, Кенесары бабамның аруағын асырған ол. Ал менің ұлым... Менің жалғызым бабасының аруағына... – Шал ары қарай сөйлей алмай өз деміне өзі тұншықты. Е-е, менің сөзім кім, өзім кім? Тышқақ лақ құрлы құным болса күнім батарда көзім бозарып, осында жамар ма едім?! Адам өз қолын өзі кеспейді, қарағым. Бұл ата дәстүрге, туған халқына жасалған қиянат. Бұл туған әкесін ғана емес, туған халқын, ата-баба салтын жек көрудің белгісі. Бұл имансыздық! Басы қалтаңдап, кемсеңдеп отырған шалға жаны аши тұра өзін өзі ұстай алмады. Көкірегіне толып қалған ащы запыранды бір-ақ қотарды. Аузынан отты леп шыққан сияқты. Басы қақ айырылып кетердей ауырып тұрса да, ашу-асаудың басын бос жіберді. Кеудесіне толып қлаған ыза-өртті сөндіре алмай-ақ қойды. Оған өнердің, әдебиеттің, тарихтың, мәдениеттің, қысқасы, ештеңенің керегі жоқ. Оған қыбырлап тірі жүру ғана керек. Оған бәрібір. Ондайларды туған халқының тағдыры мен тарихынан гөрі дүниенің бір бұрышындағы ешкім білмейтін халықтың мәселесі көбірек толғандырады. Өз халқының басы жарылып, көзі ағып түссе да қабырғасы қайыспас.
Себебі – оларда тек жоқ, қария. Олар ойнастан туған бала сияқты. Қос алақанымен бетін жауып, өксіп қоя берді. Одан мұндай қылық күтпеген Аяған алғашқыда абдырап қалған. Көмейінен лек-лек болып төгіліп жатқан ызалы сөздерді тежеу үшін дәлізге шығып кетті. Енді байқады, екі беті от болып жанып тұр екен. Басы сынып әкетіп барады. Күрек маңдайын қақ айырып кеткен сияқты, қолы сәл тиіп кетіп еді, жанын көзіне көрсетті. Құлағына тосын үн шалынды. Жан-жағына алақтады, ешкім жоқ. Енді ғана аңғарды, Ес қария әлі өксіп отыр екен. Шалдың көкірегінің со-о-н-о-у бір терең шыңырауынан көтерілген зарлы дауыс Аяғанның ызаға қақалған жүрегін аямай шағып алды. Жарымжан адамды сонша сөккенім не? Әй, ақымақ басым! ” деді Аяған қынжылып. Қол тигізбей қақсап ауырған басы жарылып кетердей зәресі ұшқан жігіт қинала ыңырсып, палатаға қайтып келді де, аналгин ішті. Ес бетін қос алақанымен жауып, өксіп отыр екен. Аяған келіп құшақтаған кезде дауысы шығып кетті. Көкірегіме толып қалған запыран шыдатпады. Сен айтпағанда кім айтады?! Біз үндемей жүріп өттік өмірден.
Халқымыз аштан қырылып жатқанда Голощекиннің бетіне қарап, жарамсақтана жымидық. Тірі қалу үшін бірге туған бауырымызды, әкемізді НКВД-ға ұстап бердік. Қу жанның амандығы үшін не істемедік біз?! Біз бәріне қызмет еттік, қарағым. Тек адамға, туған халқымызға қызмет еткен жоқпыз. Жетпіс жеті жыл ғұмыр кештім. Біздің ғұмыр құлдықпен өтті. Өмір – зая... Өмірім зая... – Босап, болдырап отырған шал қабағын қарс түйіп, жүзі сұрланып, қатайып алды. Қазақпын деуге намыстанады. Ол – менің болашағым. Бөтен. Мен де оған бөтенмін... Жатпын. Өз шаңырағыма, өз баласына сыймай, жат болып, далада қалған жалғыз ғана мен дейсің бе? Жоқ, жоқ! Көп олар, өте көп!.. Ары қарай тілі икемге келмеді. Иегі кемсеңдеп, басы қалтаңдап отырған шалдың көзінен жас парлап қоя берді... 53 Дәл бұлай болады деген ой Аяғанның түсіне кірмеген. Басы сынып кетердей ауырып, таңатқанша кірпік ілмеген жігіттің көзі енді ілінгенде санитар келіп, оятып алды да, жетелей жөнелді. Ұйқы меңдеген Аяған жөн сұрайтындай қалде емес еді. Өзін қарап жүрген дәрігердің алдына келгенде ұйқысы шайдай ашылды.
Басын таңған дәкені алып, ырсиып тұрған жараны қайта жауып, тазалап дәрілеген соң: – Бұл саған ескерткіш, – деп күлді дәрігер. Үйіңе қайта беруге рұқсат. Басы ауырып тұрған Аяған қинала езу тартты. Өзін кекеткендей жымиып отырған дәрігерге ашулана жалт қарап: – Бастағы жара жазылар. Сендерің ескерткшітерің мұнда, жүректе, – деді кеудесін дүңк-дүңк ұрып. Ол жара ешқашан жазылмайды. Менің тәніммен, жаныммен көрге бірге түседі. Менде кінә жоқ, – деді дәрігер қызарақтап. Мынау қағазыңыз. Хош болыңыз!.. Ауруханадан шығарылғаны жөніндегі қағазды көкірегіне басқан күйі жүгіріп отырып бөлмесіне келді. Мен... Мен... – Алда айналайын-ай! Босатты деймісің?! Ауылға, балаларыма барамын!.. – деп Аяған жымиып күлді. Тамағын ып-ыстық қатты зат келіп кептелді, екі көзінен мөлт-мөлт етіп шыға келген тамшыларды сұқ саусағымен қағып тастады. Бала-шағаңның қызығын көр... Басың аман, бауырың бүтін болсын! Сіздің ұрпағыңызға бақыт тілеймін, – деді көңілінде кірбің жоқ жігіт. Шал ернін тістеп, жанарын жықты. Маған жақсы-жақсы тамақ ішу керек. Менің өмір сүргім келеді.
Бірақ бірде бір рет шындап өлгеміз жоқ, – деп күрсінді шал орнынан тұрып жатып. Біз мысықпыз! Саламон патша Есті мазақтағандай мырс-мырс күлді. Мысық! Еще өзі орден тағады жарымес, – деді. Ес оның сөзіне мән берген жоқ, ойға батып сілейіп тұр. Өзімен бірге алып кететін ешқандай заты болмаса да Аяған төсегінің әр-әр жерін сипалап, сипақтап ұзақ жүрді. Аурухананың киімін басқа корпусқа барып ауыстыру керектігін біледі, әлденені ұмыт қалғандай қайта-қайта тумбасын аша береді. Жігіт тіктеліп, шалға бұрылды. Ұяттан, жалғыз ұлымның жолын кесіп, жүргізбей қоятын, өле-өлгенше алдымнан шыға беретін ұяттан қорқамын. Маған айтатын, маған арналған талай сөзіңнің ішіңде кетіп бара жатқанын да білемін. Үндемегенің сақалымды сыйлағаның шығар. Текті жерден екенсің, қарағым. Саған аппақ басымды иемін. Шал тақиясын алып, еңкейе берген. Аяған оны қапсыра құшақтай алып: – Ат-о-у, – деді сасқалақтап. Абыржып күлді. Ұялтпасаңызшы. Олар үшін мен кешірім сұрайын сенен, – деп жігіттің маңдайынан қадалып сүйді. Ес қария төсегінде жатқан құндыз бөрігі мен қыстық пальтосын алып, бірін жігіттің басын кигізіп, бірін иығына жапты.
Ұят емес пе, – деп қарсыласқан жігітке: – Мен сияқты қалтыраған шал бол, – деді.– Мен өлмеймін. Өлсем өкінішім жоқ. Аяғанның көңілі босап, көзіне жас іркілді. Жыла, ботадай боздап жылап ал. Сенің қадырыңды бәрібір білмейді бұл жұрт. Азамат қашан керек болыпты бұл жұртқа?! Азаматының басын қашан бағалапты бұл қазақ?! Өлген соң шұрқыраған болады. Қаймана қазаққа күлкі болған асыл азаматтардың қадыры-ай!.. Жетесі жоқ жетім жұрт... Жетектегі жетім ел... – деп күңіренген шалдың көзіне жас толып кетіпті. Арзан атақ, алдамшы абыройдың соңына түсіп сүмеңдеп, болашақтың бетіне күл шашқан жалғыз ұл емес, аруақтар менің тілекшім. Тірінің қадырын аруақтар ғана біледі. Аруақтарды еске алып, тағзым етіп жүр, қарағым. Күндердің күнінде олар алдымыздан шығады. Өлмейтін пенде жоқ. Ажал – ақиқат. Бақилықпыз бәріміз. Иә, құдая тоба! Аруақтарға құдайдың рахымы түсіп, пайғамбарлардың шапағаты тие берсін!. Аумин!.. Шал көз жасын алақанымен сүртіп, Аяғанға күле қарады. Кешегі соғыста өліп қалмағаныма өкінемін.
Жындыханада өлу үшін сүйікті Отаныма, Кеңес Одағына, коммунистік партияға, ұлы көсемдеріме шын беріліп қызмет еттім. Құл бол деді. Болдық. Жын бол деді. Болдық. Өлтір деді. Өлтірдік. Өл деді. Өлдік, – деп шал қынжыла бас шайқап, қинала езу тартты. Ол мені тірідей көрге тықты. Ұшпаққа шықтым. Жалғыз ұлдың үйінен неміс әпшеркесіне орын табылады, ал маған... – Шал егіліп қоя берді. Аяған оны қаттырақ қыса түсті. Заман-ай! Бақи дүниеде менің жолымды толып жатқан мың сан аруаққа не бетімді айтамын? Не тындырдым деп барамын? Жетпіс жеті жыл жер басып жүргенде тындырғаным не? Мыналар үшін тыпырлап жүгірдім бе сонда? Ес Байларов деген пенде бұл пәниге келмеген. Ол жоқ. Ол өмір сүрмеген. Бәрі зая! Өмір – зая, қарағым. Бала Мұсаны жігіт Мұса қылғындырып жатады. Үнемі шошып оянамын, қарағым... Аяғанның құлағына Бибісінің шыңғырған дауысы келді, селк етіп, тың тыңдады. Әлгі үн оның шұрқ тесік жүрегін оңдырмай шағып алды. Алдияр Ақпанұлының иесіз қалған пәтерін көріп, жаны жабырқады.
Өзі үшін шырылдап отқа түсіп кете жаздаған шәкірттері – Камал, Қанат, Ерік секілді азаматтардың желтоқсандағы дүрбелеңге қатысқаны үшін істі болып, оқудан шығарылғанын, түрмеге түскенін естіп, көңілі құлазыды. Студент атаулыда зәре-иман жоқ, барлығы үрейлі. Біраз студент оқудан шыққан, жатақханадан қуылған. Оқып жүргендердің жағдайы мәз емес сияқты, алда ненің күтіп тұрғанын ешқайсысы білмейді, барлығының құты қашқан, қорқыныштың жетегінде жүргендей. Шәкірттерін іздеп жатақханаға барған Аяғанды көргендер аман-саулық жоқ, сонадайдан бұрылып қашады. Адам жейтін аш қасқыр келе жатқандай түстері бұзылып, зәре-иманы ұшқан студенттер қашып барып, есіктерін бекітіп алып жатты. Соған қарағанда, бақылау, қысым күшті тәрізді. Аяғанның аңғарғаны – жалпы қала халқында, әсіресе қазақтарда үлкен үрей бар сияқты. Көшеде кездесқёкен көзтаныстар бір-бірімен амандасып өте шығатын болыпты, мамыражай замандағыдай шүйіркелесіп ұзақ тұру қайда, бір бірімен кездеспеуге тырысады екен. Әрқайсысының соңында аңдушы жүргендей танысын танымай қалатын адамдар пайда болыпты. Жатақхананың төңірегі толған бейтаныс жан, сұғанақ иттей сумаңдап, бастары қосыла қалған студенттерге қарай емпеңдей жөнеледі. Сол маңайда жүрген Мақсұтты Аяған алыстан таныды. Бейтаныс адамдардың бұл маңайда неге жүргенін іші сезеді.
Сақал-шашы өскен, қалай болса солай киінген Аяғанға олар көңіл аудар қоймады. Тіпті Мақсұттың өзі оны танымай қалған сыңайлы. Өзіне тесіліп қараған қаңғыбасқа көз қиығын тастап, ұзап кетті. Қолыңды қанға малатын болдың-ау, подлец! Жатақханаға оқытушылар көшіп келген сияқты. Әрбір қабатта төрттен-бестен қаптап жүр. Аяғанды бірде-біреуі таныған жоқ. Аяған жымиып күлді. Анау таныды білем, танауы қусырылып, екі көзіне үрей ұялап, бағжаңдай бастады. Тезірек кетіңіз. Мұнда органның адамдары жүр. Мұндайға еті үйренген Аяған мүлде қорланған жоқ, жақсы заманда сыйлас болып жүретін жігітке қарап, суық жымиды да астыңғы қабатқа түсті. Алдынан Алмас шыға келгенде өшкені жанғандай жүрегі жарыла қуанған. Құшағын жая ұмтылған Аяғанды ол бірақ қасақана танымай теріс бұрылып кетті. Маңдайынан ауыр соққы тигендей есеңгіреп тұрған. Аяған селк етіп, жалақ ерін шикі сарғы қарады. Бұған көзінің қиығын ғана тастап, екі бүйірін таянып, шіреніп тұрған жас жігітке жыны келіп: – Сенің керегің жоқ, – деді ашулана дауыстап. А ну, бұл арадан тез кет! Анау бейшара қалбалақтап тұр. Сағындық шақырды де. Студсовет десең біледі. Студент далбаңдап тұра жүгірді.
Шикі сарының кезекшінің жер жебіріне жетіп, жекен суын ішкізетінін сезіп, Аяған тезірек кетіп қалуға тырысты. Шыға берісте филология факультетінің деканы кездесті. Біреу көріп қала ма деп қауіптенд ме, жан-жағына жаутаң-жаутаң қарады. Жағдайды түсінесің ғой. Балалардың обалына қалып жүрме. Тез кетіп қал. Бәрін шетінен қамап жатыр. Аяған оның қысқа сөзінен мәселенің мәнісін ұқты, таныс студенттің, әсіресе інісіндей көретін Алмастың тұра қашқан себебін түсінді. Студент атаулыны мықтап қысып, қорқытып қойған сыңайлы. Аяғанның түсінгені – мынандай қалаймақанда Алматыда бір күн қалуға болмайды екен. Тыныш заманда сары ізіне шөп салып, тыныштық бермеген “ достарының ” көзіне түссе олардың аямайтынын сезіп, жүрегі шайлығып қалған жігіт бала-шағасының жанына баруға асықты... Жолай Алматыда болған жағдай қайта-қайта есіне түсіп, Аяғанның ойы сан-саққа жүгірді. Бір-екі жылда тағдырдың тәлкегіне ұшырап, сағы сынып, тауы шағылып қалған жігіт үшін желтоқсандағы дүрбелең мүлде күтпеген, тосын оқиға еді. Аяған ауруханадан шыққаннан кейін Алматыда көп кідірмесе де біраз мәселенің байыбына барып, жағдайға қанықты. Емін-еркін жүретін халықта үрей бар. Айқайлап алаңға шыққан елге мүлде ұқсамайды, өмір бойы иығынан ауыр жүк түспегендей сансырап қалған сықылды.
Бұйығы, жалтақ. Қазақтар кісіге жасқандай тура қараудан қалыпты. Көшеде кездескен таныстар жан-жағына жалтаңдап, сыбырласып сөйлесетін дәрежеге жетіпті. Алматы гу-гу өсек. Алматы ғана емес, жол бойы, автобустың іші толған алып қашты әңгіме. Жан-жағына алақтап, бір-бірімен сыбырласқан халық. Алаңға неге шықты? ” Осы бір екі сұрақ Аяғанның миын мүжіп, ойын сан саққа алып қашты... Егер бостандықта жүрсе көппен бірге алаңға шығар ма еді? Құдай-ау, топтың алдында жүрер еді ғой. Кінәсізден кінәсіз көрген қиянаты, шеккен азабы аз болған жоқ. Шындық үшін шырылдап еді, “ қолынан өлген адамды тірілтуден басқаның бәрі келетін мықтылар ” қарсыласқанына қарамай сүйреп апарып, түрмеге тыға салды. Өлдім-талдым деп ол жерден босанып шығып еді, жындыханаға апарып қамады. Соншалық қиянат көре тұра сын сәтте үндемей қалу адамның қолынан келмейтін іс. Сонда алаңға шыққандардың барлығы өзі сияқты есесі кетіп, еңіреп жүрген боздақтар ма? Мүмкін емес. Солай-ақ болсын. Ендеше халық неге аяқ астынан дүр етіп көтеріліп кетті? Табиғаты момын, ешкіммен таласы жоқ, құшағы да, көңілі де кең халықтың мұнысы қалай? Шынымен-ақ ұйымдастырушылар болды ма екен?
Бұл халықтың табиғатын білмейтін, алаңдағы дүрбелеңді қара басының мақсатына пайдаланғысы келген пиғылы пасық пенденің ойлап тапқан әдісі. Ол жылдар бойы дайындалған, күндердің күнінде болуға тиіс заңды құбылыс екендігін жігіттің іші сезеді. Желтоқсандағы жағдай елдің зәре-құтын қашырған сталинизмге, оның ісін жалғастырған тоқырауға, халықтың мүддесін көздемейтін мемлекеттік жүйеге деген қарсылық емес пе еді. Жылдар ойы қорқыныштың тас түрмесінен жарық дүниеге шыға алмай булыққан халы қүшін жариялылық пен демократия бұлт арасынан жарқ етіп шыға келген күндей болып көрінген шығар, сірә. Осы бір ұрымтал сәтті пайдаланып, көкейде жүрген көп ойын айтып салайын деген ашумен айғайға басқан шығар аңқау қазақ. Жүрегіндегі мұңын, жанына батқан ауруын, қасірет-қайғысын айтса несі айып?! Апыр-ау, ең дәмдісін бала-шағасының аузынан жырып алып, қонағының алдына қоятын, сыйласқанның құлына айналып, құлдыраңдап жүгіріп жүретін бүкпесі, бөтен ойы жоқ қазақтың қарны тойғанмен қайғысы түгесіліп біте қоймап еді ғой. Ес ақсақалдың егіліп отырып “ немерем қазақпын деуге намыстанады. Мен оған бөтенмін ” дегені бір сол кісінің басындағы қасірет пе? Ондайлар көп, тіпті көп, сан жетпейді. Туған балаларымен түсінісе алмай орысшаны шатып-бұтып шүлдірлесіп жүрген ата-ана аз ба?
Түк білмейтін туған балаңның халықтың ғасырлар сүзгісінен өткен дәстүрін, салтын түкке алғысыз етіп сынап, төбе шашың тік тұратындай құбыжыққа айналдырып жазған мақалаларын оқып, жүрегің қан жылағанмен қолыңнан ештеңе келмесін сезіп, күрсінесің де қоясың. Ал сен ағылшындардың дәстүр, салтын қабылдай алмайтындығың үшін дүниедегі ең сауатсыз, мәдениетсіз адам болып шыға келесің. Өз халқыңның озық дәстүрлерін мадақтасаң сені ұлтшыл деп жазғырады. Апыр-ау, ғасырлар бойы жасалып, уақыттың қатал талқысынан өткен дәстүр, салт халықтың мазмұны емес пе. Ел-жұрттың кім екенін танытатын оның түр-тұлғасы емес қой. Егер біреулер ойлайтындай ұлттың мазмұны оның түр-тұлғасына тәуелді болса кубалықтар біртұтас халық санатына қосылып, бір жағадан бас, бір жеңнен қол шығарып, тату-тәтті өмір сүрер ме еді, сірә!? Олардың әр тараптан жналған әр текті, құранды халық екенін кім білмейді? Оларды түр мен тұлға емес, ортақ дәстүр, салт-сана, тілектің бірлігі тұтастырып, біріктірген... Аяғанның есіне халықтардың бір-бірімен жақындасуы туралы әңгіме болса Америка мен Кубаны мысалға келтіріп, ешкімге жеңсік бермейтін Жақия түсті. Біздің ұрпағымыз бір ғана тілде сөйлейді, – дейтін ол.
Зердесі зерек болғанмен ерлігі жоқ ездер іштей оның сөзінің мүлде қате екенін біле тұра үндемейтін. Жастықтың әсері ме, жоқ әлде, туа бітті мінездің ықпалы ма, Аяған өз пікірін айтып, Жақиямен жағаласа кететін. Халықтарды инкубатордың балапандарына айналдырғаннан не таппақшымыз?! Дүние жүзінде сандаған ұлт бар. Олардың мыңдаған жылдық тарихы, мәдениеті, дәстүрі, өнері мен әдебиеті бар. Дүниеден өтіп кеткен сан мыңдаған халық соның барлығын болашағы үшін жасады. Халықтық дәстүр, салт – бабалардың ғасырлар бойы жинаған інжу, маржаны, кейінгі ұрпақтың өмір сүруіне ауадай қажет асыл мұра. Уақыт мәңгілік өзгермейтін қатып қалған тас емес. Өмірге жаңа толқын, жаңа идея, жаңа көзқарас келгенде уақыт сізге, сізің “ теорияңызға ” қарсы жұмыс істейді. Халқымды сүйемін, оның дәстүр-салтын бағалаймын, өткеніне зор құрметпен қараймын. Ал сіз... – Мен интернационалистпін, – дейтін Жақия шамданып. Бұдан ары қарай Жақия бастырмалатып, Куба халқын мысалға келтіріп, сөйлеп ала жөнелетін. Америка – акула болса, ол – шабақ. Соған қарамастан Куба ту тігіп, өз бетінше дамып, өмір сүріп жатыр.
Ал сен жасы үлкен адамның жағасына жармасып, білмейтін мәселеңе араласасың. Олар бірлеп-екілеп көшіп барып, күн көріс үшін, өліп қалмай тірі қалу үшін саны көптеу, күші басым ұлттың арасына сіңген. Солардың дініне кірген, тілін үйренген. Олардың көпшілігі метистер. Тегін, әкесінің кім екенін білмейді. Көпшілігі Кубаға демалуға келген әлдекімдердің балалары. Сізге де тегі жоқ халық керек пе? Аяған ықпайды, әңгімесін жалғастырады. Кеңес одағындағы халықтар ешқайдан келмеген. Олар мыңдаған жылдар бойы іргесі бұзылмай өз атамекенінде отыр. Қазақ та, қырғыз да, орыс та, молдаван да мыңдаған жыл бұрын халық болып қалыптасып қойған. Ал сіз әлдеқашан қалыптасып қойған халықты қайта “ қалыптастыру ” үшін кері процесс жүргізгіңіз келеді. Партияға ақылы жоқ солдат емес, білімі білігіне сай тілекші керек, – дейді Аяған. Екеуінің арасындағы кикілжің осындай-осындай мінәйі себептерге байланысты өршіп, өртке айналды. Жақия ұлттардың жақындасуы туралы докторлық диссертация жазуға кіріскелі де біраз уақыт өтті. Кім білсін, бәлкім, қорғап, атағын да алып үлгермеген шығар. Кішкентай ұлттардың болашағының жоқ екенін дәлелдейтін диссертациялардың кезек күтіп жатып қалмайтындығын кім білмейді.
Білетіндердің сөзіне қарағанда, болашағы жоқ кішкентай ұлт жер бетінен біржола жоқ болып кетпеу үшін тілінен, дінінен, ділінен бас тартуы керек екен. Қу тіршілік үшін бүтіндей бір ұлт, жо-жоқ, саны аз аз ұлт атаулының барлығы мәңгүртке айналуы керек екен. Мәңгүрт... Қарны тойса қайғысын ұмыта салатын мәңгүрт. Өліп қалмау үшін ғана қыбырлап тірі жүрген мәңгүрт. Ондайларға ата мен ананың қажеті қанша? Мәңгүрт... Адам пошымдас жануар. Жылдар бойы бұғып, көлеңкесінен қорқып, тек жанбағысты ғана ойлап келген халықты “ не үшін өмір сүріп жүрміз ” дейтін сауалға жауап іздейтін дәрежеге жеткені үшін кінәлауға бола ма? Бұл кінәнің астарында “ басыңды жұлып аламын ” деген сестің жатқанын кім білмейді. Әйтпесе бас көтерді екен деп басқа ұра ма? Жан ашуын түсінуге тырысудың орнына күшке салды. Оянған халық ойындағысын дұрыстап тыңдайтын тірі жан болмаған соң дүрліккен шығар, бәлкім. Адамдаржы топырлатып алаңға айдап шыққан “ белгісіз біреулерді ” іздеп, арамтер болу сол халықты бағаламаудың, сыйламаудың, ең ақыр аяғы оған шындап жаны ашымаудың белгісі емес пе?! Халық – тобыр. Тобыр, тобыр... Сталиннің заманына үстем болған ұғым әлі өзгермепті.
Демократия мен жариялылықтың салтанат құрғанына сенген халықтың сенімін шынжыр табан танктей әділетсіздікпен таптап жүре берді. Себебі – олардың ұғымынша, алаңға мұңы, жанының ащы айқайы бар халық емес, тобыр шыққан. Тобыр... Құлағы кесік құл... Тобырға сөз жетпейді. Тобырда парасат жоқ, парық жоқ. Ендеше тізеге салып сындыр, тобыр қорыққанын сыйлайды. Тобыр қу құлқынның құлы. Қарнын тойдырып, алдап қой да ойыңа келгенді істей бер. Бюрократия осылай ойлайды, осылай әрекет жасайды. Бұрын да солай болған, қазір де солай... Солар... Солар кінәлі... – Солар, – деді Аяған күбірлеп. Жанында отырған келіншек Сарыжазда түсіп қалып, оның орнына басқа адам жайғасыпты. Аяған әскери адамға таңырқай қарап, әнтек жымиды. Сондықтан олардың атын жойып, барлығына бір ғана атау беру керек. Әскери адам жымиып күлді. Бас киімін алып, тершіген маңдайын сүртті. Республикалардың атын жоюды осыған тапсырғандай ойланып отыр. Халықтар бір біріне қосылып, бір ғана ұлтқа айналады. Сондықтан ұлттық республикалардың атын жою керек, – деді Аяған көршісінің қабағын аңдып.
Анталап келіп бас салып, аяусыз талаған ашқарақ ойдың әсерінен арыла алмай отырған Аяған әскери адамның сөзінен кейін ашынып, өлердей ашуланды. Өтеп жүрсің. Өзің шекарашысың. Үш жұлдызың бар екен. Солай ма, – деді Аяған, ашуланып отырса да сызданып ақырын сөйлеп. Қазақтың мыңдаған жылдық тарихы бар, рухани байлығы ешкімдікінен кем емес, ұлы халық екенін білемісің өзің? Білгің келмейді. Себебі – саған қазақтың керегі жоқ. Саған оның жері, байлығы керек. Екі беті нарттай болып, долырып шыға келді. Автобуста отырған адамдарға жасқана жаутаңдай қарайды. Аға лейтенант тістеніп тұр, жүзі дем сәттің аралығында адам шошырлықтай өзгерген. Өзін табалап отырған жігітке ызалы көзбен ызбарлана қарап тұр. Жанын ыза шабақтаған Аяған одан сайын өршеленді. Өкінішке орай, сенше ойлап, сенше әрекет жасайтындар аз емес. Ол күрсінді. Көкірегіне толып қалған ашуын басу үшін терезеге бұрылды. Бүкіл денесі қалшылдап, еркіне бағынбай қойды. Қатты ашуланса қалшылдайтын дерт жабысқалы да біраз болған. Оны ауру деп ойлады ма, аға лейтенант сабыр сақтап, арт жақтағы бос орынға жайғасты. Автобустың ішіндегілердің үлкені де, кішісі де орындарынан тұрып кеткен.
Алматыдан шыққалы бері тірі жанмен тілдеспей, меңіреу адамдай мең-зең болып отырған, сақал-шашын еркіне жіберген диуанаға ұқсас жігітке барлығы таң қала қарап қалған. Ал ол ештеңе болмағандай екі көзін жұмып алып, шалқасынан жатыр. Ой, аз-замат! Ой, қасқа! Бұл қазаққа қашан ақыл кірер екен?! Жығылып жатып жыртысын жыртқан жанашырын кінәлайды. Күйінесің, күйесің... Бармағыңды шайна-а-ап отыра бересің. Аяған орнынан тұрып, өзінен көз алмай отырған жолаушыларды сүзіп шықты. Оның сұсынан қаймыққан жұрт тым-тырыс тына қалды. Аяған өзін жақтап сөйлеген бейтанысты іздеді. Қайсысына көз тоқтатарын білмей тұрғанда соңғы қатарда отырған әдейі бояп қойғандай екі бетінің ұшы шиқандай, жалпақ жауырынды жігіт орнынан тұрды да, қорбаңдап Аяғанға қарай жүрді. Ой, қасқа! Айтып-айтып тастадың-ау! Біз сорлы аузымызға құм құйылғандай Алматыдан шыққалы үндемей келеміз. Ал сен... Ой, қасқа! Келші, бауырым, өзіңді бір құшақтайын. Шиқан бет жігіттің аузынан арақтың иісі бұрқ-бұрқ етеді. Қорбаңдап келіп, Аяғанды бас салып құшақтап, екі бетінен былш-былш сүйді. Үзбей ішіп жүретін адамдарда болатын иіс қолқасын қауып, жүрегі айныды.
Кәне, ұста мынаны, – деді шиқан бет жігіт оның қолына үлкен қырлы стаканды ұстатып. Бөтелкесі де қалтасында екен. Сонан соң Аяғанның бетінен иіскеп сүйді. Шиқан бет жігіт шаруасын реттеген соң көңілі толып, орнына жайғасты. Аяғанның көңілін құрсаған бұлт сейілмеді. Ақырын ғана күрсінді де, шығар есікке қарай беттеді. Әй, сорлы арылмаған жұртым-ай! Түбіңе арақ жетер-ау сенің ” деп күбірледі Аяған. Автобус Қызылұштың тұмсығынан әрі айналған кезде Аяған түсіп қалды. Жамбыл ауылына баратын үлкен жолмен аяңдап келе жатқан жігітті жүк машинасы қуып жетті. Байынқолдағы машиналарға ұн, тұз алып бара жатқан машинаны оны тура әкесінің үйінің тұсына жеткізіп салды. Тапал тамның мұржасынан шыққан түтін жігіттің күдік кеулеген көңіліне сәуле болып себездеді. Есігі ашық тұрған қорада біреу жүрген тәрізді, құлағына баланың дауысы шалынып, қу жүрек лүпілдеп келіп алқымына тығылды. Қораны тағы да былғадың ғой ей! Шөп бермей аштан қатырайын ба осы... – Мынау Елжас қой, құдай-ау!.. Аяғанның дауысы шығып кетті. Асыға адымдап қораға беттеді. Басы айналып, екі тізесі дірілдеген сияқты.
Әп дегенде ұлы оны танымай, сақал-шашы өсіп, ағарып кеткен бейтанысқа үрейлене қарап, қимылдауға шамасы келмей состиып тұрып қалған. Қолындағы айырын оңтайлап ұстап, айбат шегіп тұрған ұлының өзін таный алмағанын түсінген әке: – Құлыным! Елжас әкесін енді танып, айырды бір шетке лақтырып тастап, құшағын жая ұмтылды. Елжас көптен бері көрмеген әкесін мойнынан құшақтап алып, бетінен, көзінен, маңдайынан сүйіп жатып, сүйіп жатыр. Ұлын Аяған да өлердей сағыныпты, көз шарасы жасқа толып кеткен. Көкетайым менің! Жігіттің қиянатты көп көріп, ешқашан жібіместей болып қалған жүрегі езіліп, көзінен жас парлады. Жасты көзбен баласына мейірлене қарады, Елжас шөмиіп, жүдеп кеткен екен. Енді кетпейсің бе, көке, – деді ұлы өксіп. Ата-а, көкем келді!.. Үлкен ұлының соңынан үйге кірген Аяғанды балалар түгіл Хадиша да танымай қалды. Сақал-шашы өсіп, ағарып кеткен, күлімдеген көзінен жас парлаған бейтаныс адамға үрке қарап қалған ұлы мен қызына құшағын жайған Аяған тізерлеп отыра кетті. Құлындарым-ай!.. Аяған ұлы мен қызын құшағына қысып, екі көзінен жас моншақтап, тізерлеп отыр.
Сағыныштан сарғайған үш жетімек осы бір бақытты сәттен айырылып қалардай әкенің мойнынан тас қып құшақтап алып, қимылсыз қатып қалған. Үлкендерге ілесе алмай қалған Асылхан еңбектеп жетті де балаларға жармасып жатып орнынан тұрды. Еміреніп бауырына басып, бетінен сүйді. Басқалардан көргенін істеп, ол Аяғанның мойнынан құшақтады. Жігітің көзі қуаныштан бал-бұл жанып, жымиып күліп тұрған Хадишаға түсті. Осы сәт келіншек оған дүниедегі ең бір жақын, ең жанашыр адамы сияқты болып көрінді. Бірнәрсе бүлдіріп қойғандай Аяғанға тура қарай алмай жанарын алып қашты, бетінің ұшындағы кішкентай қызыл жайылып барады. Осы тұрғысында ол ғажайып сұлу болып көрінді. Жігіттің көз алмай қарағанынан қысылды ма, келіншек жымыңдап, теріс айналып кетті. Келіншек оған соншалықты бір жылы көзбен жалт қарады да: – Атам төргі үйде, аға, – деді ақырын ғана. Жігіт Асылханды жерге түсіріп, киімін шешпестен төргі бөлмеге кірді. Сағынып қалған балалары шалғайына жармасып, айырылмай жүр. Әкесі екі көзін шарт жұмып, шалқасынан түсіп жатыр екен. Сақал-шашы аппақ қудай ағарып, аруақтай арып, бір-ақ уыс болып шөмиіп қалыпты. Ұлының дауысын естіп жатқан шал ол кіріп келгенде кемсеңдеп қоя берді.
Аяған әкесін құшақтап, еңкілдеп жылап жіберді. Аяған оның жас үйірілген көзіне қарады. Кейінгі уақытта әртүрлі “ өнер ” шығарып, сыр беріп жүрген жүрегі кенет от қарығандай жиырылып, қайтып жазылмай, түйілген жұдырықтай болып қатты да қалды. Дем жетпей тұншыққан жігіт екі бүктетіліп, бүрісіп отыра кетті. Әке мен баланың көріскеніне қарап, көңілі босап, есік көзінде тұрған Хадиша жүгіріп барып, су әкеліп берген. Су ұрттағаннан кейін ғана Аяғанның жүзіне қан жүгірді. Бір айдан асты, орнымнан тұра алмай қалдым, – деп күрсінді шал. Әкесі әбден әлсірепті. Демалысы ауырлап, екі ауыз сөзден кейін-ақ демігіп, шаршап қалатын болыпты. Айналайын одан!.. Есік көзінде тұрған Хадишаның екі беті қалақай шаққандай дуылдап, бұрылып қашты. Аяған ақырын ғана езу тартты. Бақытты болыңдар! Ақ батамды бердім, – деді шал демігіп. Сенің келгеніңді білсе ол сорлы бір аунап түсер. Оның кеудесінен жаны шыққан жоқ әлі. Жалғыз ұлы бір уыс топырақ тастағанша жаны шығушы ма еді шешеңнің. Бар, құлыным, тезірек бар. Анаңның жанын қинама. Кеудесіне өксік тығылған Аяған сүйретіліп орнынан әрең тұрды.
Құлағына өксік шалынғандай болған, жалт қараған жігіт Бибіні құшақтап, егіліп отырған Хадишаны көрді. Келіншектің қуанғаннан жылап отырғанын көпті көрген сұңғыла көңіл сезді. Қасыңа Елжасты ертіп ал, – деді шал қинала дауыстап. Анаң Сағынтай бабаңның оң жағында жатыр. Қар қалың. Ақкүнгейге дейінгі аралықты трактормен күреп, жол салған екен, екі қапталындағы үйілген қардың биіктігі аттың құлағынан асады. Аяздың табы бұлың-бұлың жортқан сағым сияқты, бұлдырап көрінген Ақкүнгейді алып қашып, алыстатып бара жатқан тәрізді. Елжас шананың алдыңғы жағына тізерлеп отырып алған, анда-санда божыны қағып алып: Шу, жануар! Аз ғана уақыттың аралығында ауылдың баласы болып үлгерген ұлына Аяғанның іші жылып қалды. Ол осы сәт өзін қартайып қалғандай сезінді. Сонша ұзақ өмір сүрген тәрізді. Аяған қалжырап шаршағанын, әбден қажып қалғанын енді ғана сезіп келе жатыр. Дүниенің бәрі аппақ қар. Сеңгір-сеңгір тау мен көсіліп барып Алатаудың етегіне тірелетін дала аппақ. Тау мен даланың ой-шұңқыры жоқ сияқты, қайда қарасаң да теп-тегіс жазық. Көз сүрінер кедір-бұдыр көрінбейді. Аяған ақырын ғана күрсінді.
Өмір оған аппақ қар жамылған дәл осы дала сияқты болып көрінген, алданғанын маңдайына тағдырдың таяғы тиіп, құлап түскенде бір-ақ білді. Өмірде теп-тегіс жол болмайды екен. Сол ұзақ жолда адамның сүрініп, құлап қайта тұруы заңды құбылыс екен. Өмір деген жеңілістер мен жеңістердің жиынтығы сияқты. Жаның жаннатта болғыр Алдекеңдей ғұлама да өтті бұл жалғаннан. Ол торғайғай айналып, ең жақын адамдарының төбесінде шырылап ұшып жүреді ” деуші еді сол ғұлама. Анасының, Әсемінің торғайға айналған шыбын жаны көз көрмес, құлақ естімес биікте шырылдап ұшып келе жатқан шығар, сірә. Ата-бабасының, анасы мен жарының аруақтары қолдап, жеңістің де дәмін татар. Алда әлі ұзақ жол бар. Орнынан тұрып, божыны шананың басына байлады да, жерге түсті. Биылғыдай қалың қарды көрмегелі не заман. Елжастай кезінде тоқал там қардың астында қалып, әкесінің есікті әрең ашқаны есінде. Жалпы таулы өңір болғандықтан ба Байынқол аңғарына қар қалың түседі. Солардың ішінде ерекше есте қалатын қыс сирек. Биылғы қыс сол сиректің бірі сияқты. Көктемде көрген әртүрлі ескерткіштер қардың астында қалыпты. Күмбездеп салған еңсесі биік екі-үш мола ғана көзге ерекше көрінеді.
Омбылап әрең жүріп келе жатқан баласын аяды. Жүрегі елжіреген жігіт: – Мақұл, құлыным! Әжептәуір биік діңгекті сілкілеп қарын түсірді. Қардың астында қалған төбешікке шанжа шаншып, жоғарғы тұсына жұқа тақтай шегелеп, анасының атын жазып қойыпты. Аяған ұлының жазуын таныды. Тізерлеп отыра қалып, қарды аршыды. Әрең дегенде тоң болып қатып жатқан топыраққа қолы жетті. Анасының бейітін құшақтап, іштей өксіді. Бір сәт оған жер күрсінгендей, сонан соң сөйлеп жатқандай болып көрінді. Топырағың торқа болсын. Ақ сүтіңді ақтай алмадым. Кеш, ана!.. Кеш мені, – деді Аяған егіліп жылап. Кенет көзі анадай жердегі аласалау төбешіктің жанында басы салбырап, тізерлеп отырған ұлына түсті. Күбірлеп сөйлеп отыр. Көкемді ертіп келдім. Аяғанның жүрегі шаншыды. Көзінен бұрқ ете қалған ыстық жас аяз сорған жүзін тілгілеп, төмен сырғыды. Ұлының қатарына тізерлей отырып: – Мен келдім, жаным. Балалардың жанына келдім, Әсем. Сен кеткелі көрмеген құқай, қиянатым қалмады. Енді ешқайда бармаймын. Балаларымның жанында боламын, – деп күбірледі. Сонан соң шалқайыңқырап аспанға қарады. Көгілжім аспанға көлеңке түсе бастапты.
Ақбұлақ шыңының төбесіндегі бір өшіп, қайта жанған жетім жұлдызды көзі шалды. Жетім жұлдыз... Алдияр Ақпанұлы айта беретін ғұмыры қысқа жетім жұлдыз Өмірзая осы шығар, бәлкім. Аяған теңіз бетіндегі қалытқыдай біресе көрініп, біресе жоғалып кетіп тұрған жетім жұлдыздан адасып қалды. Бір кезде жетім жұлдыз аспан тұңғиығынан дір-дір етіп қайта шықты. Аяғанға ол суыққа тоңып, дірілдеп тұрғандай болып көрінді. Кенет ол түбі көрінбес тұңғиық аспанның тереңіне біржола батты. Жетім жұлдыз батып кетті... Өмірзая – жетім жұлдыз... – Өмірзая... Өмір – зая... Зая... Зая!.. Осы бір сөздерді қара жер күңірене қайталап жатқан тәрізді. Қара жер емес, оның сұп-суық құшағында жатқан мың сан аруақ қайталап, күңіреніп жатқандай...
