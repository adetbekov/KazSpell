Онда әр елден келген жолаушылар, жүргіншілер дамылдап, аяқ созып, қарын тойдырып, арасында әңгіме дүкен құрып тұрады. Бір күні сол кофеханаға парсының бір ғалымы кірді. Бұл оқымысты Тәңірдің мекенін іздеп табамын деп, көп әуреге түскен жан екен. Көп кітап кеміріп, қаламы мүжілгенше жаза беріпті. Құдайдың болмысы жайлы ойлана беріп, ақылы тұйыққа тіреледі. Ақыр түбі, қолын бір-ақ сілтеп, құдайға мүлде илануды қояды. Өзінің сорлағанын сезбей, ел-жұртқа Құдай жоқ деп үгіт айта бастайды. Бұл әңгіме патшаның құлағына жетіп, үгіттеуші елден қуылады. Содан барар жер, басар тауы қалмай, қаңғып жүрген беті екен. Сол ғалымның ізінен екі елі қалмай жүретін қара құлы бар еді. Қожасы кофеханаға кіргенде құлы тыста қалды. Қарны тойған ғалым құс жастыққа жантайып жатып, шарабын сораптап, құлын шақырып: – Ей, надан құл! Қалай ойлайсың, Құдай бар ма, жоқ па?! Қожасының даусын естіген де, жаппар құлда жан бола ма, жугіріп жетіп, тағзым етіп тұра қалды: – Уа, тақсыр, әрине, Құдай бар! Көрсетші? Құл беліне қыстырған бір ағашты жұлып алып көрсетті.
Мұнысы ағаштан жасалған пұт еді: – Міне құдай! Жан болып жаралғалы мені аман сақтап жүрген осы құдай. Бұл құдайға менің әкешешем, ата-әжем, олардың бабасы, тіпті бүкіл ауыл болып сиынамыз, – деді. Қожасы кофехананы басына көтеріп, қарқылдап күлді. Бұлардың сөзін естіп өзге жолаушылар да аңтарылып отырған еді. Бір үнділік браһма шыдай алмады. Көзі атызданып, қабағынан от шарпыды. Үстелді жұдырығымен бір қойып: – Ей, бишара миғұла! Адам Құдайды беліне қыстырып жүре ме? Құдіретті Құдай сенің жіптіктей беліңе сиып кетеді деп ойлайсың ба? Не деп шатып тұрсың? Барша әлемді жаратқан, оған тіршілік нәрін таратқан ұлы құдай – Браһма емес пе? Оның мекені Ғанғы дариясының бойындағы ғибадатхана. Әлем жаралғалы сол ғибадатханадан орын алған. Оған біздің абыздар құлшылық етіп, күн сайын, сағат сайын жалбарынады. Сенің тап қазір қоңқақ мұрныңмен тыныстап тұрғаның сол Браһманың арқасы. Бәрімізге пана боп отырған сол Браһма, – деді аузынан түкірігі шашырап. Кофеханада бір алып-сатар яһуди бар еді. Ол басын шайқап: – Әй, адасқан, сорлы! Сен олай деме! Хақ Құдай – Браһман емес.
Анық Құдай – Ыбрайым, Ысқақ, Жақып пайғамбарлар таныған Құдай. Ол Құдай жалғыз-ақ өзінің Ысырағыл жұртына ғана пана болады. Дүние жаралғалы Құдайдың қалаған, сүйген жұрты біз едік. Қазір бізді дүние жүзіне ыдыратып, тоздырып жібергені анық. Бірақ бізді сүйгендіктен де бейнет беріп, сынап отыр. Бізге берген уағдасы бар: « Құдысқа қайтадан жинап, құдысғибадатханасын қайта орнатып, басқа жұрттың үстінен хүкіміңді жүргізіп қоямын », – деген. Осылай деді де, яһуди байғұс көзінен жас парлап, жылап жібереді. Өксігін басып, тағы сөйлемекші еді, оның сөзін италияндық біреу бөліп жіберді: – Бос сөз! Сенің сөзіңе илансам, құдайда әділдік жоқ. Бір жұрттан бір жұртты артық көру құдайға лайық емес. Әуелде Ысырағыл жұртын құдай сүйсе де, онан бері мың сегіз жүз жыл өтті. Өздеріңді артык қойып, келесі жұртты кем санағасын сендерге Тәңірдің қаһары түсті. Жазасы сол – отансыз қалып, әр жерге шашырап, тозып кеттіңдер. Көзіңді ашып ка­ра, дінің көркеймек түгілі, қауымың көбеймек түгілі, күннен күнге азайып, өшіп барады.
Құдайда артық, я кем көрушілік жоқ, мол сауап табатын жалғыз-ақ жол бар. Ол – біздің рим-католик шіркеуі, – деді. Италияндық сөйлегенде протестант жігіт сұрланып кетті. Алдыға едіреңдей ұмтылып: – Ә, сауап табатын жалғыз жол бізде ғана дейсің бе? Бізді қисық шіркеуіңе қайта байламақсың ғой. Арам ойың болмас. Нағыз сауапқа кенелгісі келген адам Ғайсаның дұрыс Інжілімен амал қылғандар! Кофеханада бір түрік сарбаз отыр еді. Бұл сөзді естігенде ол шылымының түтініне қақалып қала жаздады. Күрк-күрк жөтеліп: – Әй, пәтшағар, ақиқат дін біздікі деп шеттеріңнен бөсесіңдер. Алты жүз жыл өтті. Сауап іс – ісләм дінінде. Өздерің әлгінде ғана яһуди діні нашар деп айттыңдар. Қауымы азайып құрып бара жатыр дедіңдер. Ал ісләм діні Еуропа, Азия, Шын-машынға дейін жайылып бара жатыр. Біздің діннің артықтығы осы емес пе?! Оны көріп, біліп тұрып неге бұра сөйлейсіңдер?! Ісләм дінінің ішінде сүнні мәзһәбіна табан тіресеңдер адаспайсыңдар. Анық жол – осы! Түріктің соңғы сөзін естігенде бағдаттық бір мұсылман өре түргелді. Ол: – Анық жол шиғалық, – деп айқайлады.
Сөйткенше болған жоқ, жұрт жаға жыртысып, жұлқыласып, төбелесіп, тепкілесіп кетті. Әлгінде ғана мамыражай кофехана іші айқай-шуға толды. Құдай-ау, кім жоқ дейсің?! Түрлі мәзһәб, түрлі ағым бәрі жүр. Отқа табынатын, күнге сыйынатын, пұтқа құлшылық ететіндер де есе жібермей жұдырықтасып жатыр. Бәрі де « Құдай бізде » деп тамағы қарлыққанша айқайлап, қораздарша жұлыса берді. Баяғы « Құдай жоқ » деп қарқылдап күліп отырған парсылық ғалым да, төбелестен кенде қалмады. Ол да додаға бел шеше кірісіп, құдайдың жоқ екенін дәлелдеп бақты. Осылайша, әркім өз дінін жақтап, ауыз көпіре шулап, итше ырылдасып жатты. Жалғыз-ақ конфуцилік бір қытай таласқа түспей тыныш қана шәйін ішіп отыра берді. Түріктің оған көзі түсіп кетіп: – Әй, әфендім, өзге болмаса да сенің мені қостайтын жөнің бар емес пе? Саудагерлерден естіп жүрмін. Осы күні Қытайға да түрлі діндер жайылып жатыр екен. Бірақ солардың арасында ісләмді артық көретіндер көп екен. Қытайлар біздің дінге кіруге бек ықыласты дейді. Менің сөзімді қуаттап, қостамайсың ба? Құдай туралы сенің не ойың бар?
Дау-дамайдан шаршағандай өзгелері де елең етіп: – « Иә, сен не ойлайсың? Қай дін дұрыс, сен айтшы? Қытай сығырайған көзін жұмыңқырап, ұзақ ойланды. Сонан соң көзін ашты. Кең жеңінен қолын шығарып көкірегіне қойды да, салмақпен сөзін сабақтады. Ешкім намысын қолдан бергісі келмейді. Рұқсат етсеңдер, бастан кешкен бір оқиғамды айтып берейін. Мен осында келер кезде ағылшынның пароходына мініп шықтым. Жолда су алу үшін Соматыра аралына тоқтадық. Пароходтан түсіп бірнеше адам судың жағасындағы қамыс ағаштың көлеңкесіне келіп отырдық. Байқасақ, әрқайсымыз әр елдің, әр жердің адамы екенбіз. Тіпті сол аралдың тұрғындары да бізді қызықтап жанымызға жиналды. Бір кезде қасымызға бір соқыр кісі келді. Сұрап білсек, ол күнге көп қарай беріп, соқыр болған екен. Біз одан: – Не үшін күнге көп қарадың? Ол: – Күн деген не нәрсе? Қандай зат? Күннің жарығын қолға түсіріп, нұрының бір сәулесін шыныға салып, тығындап, жұртқа көрсетіп, мақтанғым келді. Сөйтіп абыройымды асырып, кемкемтігімді жасырғым келді. Мұратыма жетем деп, ғылымды да, білімді де аянбай оқыдым.
Қаншама жер кездім, соншама тер төктім. Таңнан кешке дейін күнге қарап, отыра бердім. Бір күні көзім ауырып, соқыр бе­лый қалдым, – деді. Ол: – Күннің нұры сұйық зат емес екен. Сұйық болса, қотаруға көнер еді. Желден шайқалып толқыр еді. Сосын от деп ойладым. Ол ойым да қате шықты. От болса, су ішінде сөнер еді. Күннің нұры қатты да зат емес екен. Қатты болса, онымен өзге нәрсені қозғауға болар еді. Ойлана келіп, pyx деп ойладым. Бірақ ол ойымнан да айныдым. Рух болса, көзге көрінбес еді. Сөйтіп жүріп көр соқырға айналдым. Қазір қараңғы түнектен өзге ештеңе көрмеймін. Осыған қарап « Күн деген жоқ, алдамшы нәрсе екен » деп ой түйдім, – деді. Әлгі соқырды құлап қалып, жазым болмасын деп бір құл қолтықтап жүреді екен. Екеуі хақос ағашының саясына келіп отырды. Құл хақос жаңғағын алып білте шам істей бастады. Хақостың шудасынан білте істеп, жаңғақтың қабығын сауыт етті. Дәнді сығып майын шығарып, білтені сонымен майлады.
Бір кезде қожасы күрсінді де, құлына айтты: – Күн жоқ дегенім рас емес пе?! Қарашы маған еш нәрсе көрінбейді. Тас қараңғы ғой, – деді. Күнмен жұмысым жоқ. Міне, мен білте шам істеп алдым. Бар білер жарығым осы. Бұл жарықпен сізге де қызмет қыламын. Керек затымды да тауып аламын. Менің күнім мынау, – деді қол шамын көрсетіп. Сол жерде балдақпен жүретін бір ақсақ отыр еді. Ол соқырға қарап күлімсіреді де: – Күнді таппаған себебің, іштен туған соқырсың ғой. Күннің не нәрсе екенін мен айтып берейін, – деді. Сөйтті де көсіле сөйледі: – Күн оттан жасалған. Өзі доп-домалақ. Күнде теңізден шығады да, кешке қарай біздің аралдың тауының арасына барып қонады. Мұны біз күнде көреміз. Көзің сау болса, сен де көрер едің, – деді жымиған қалпы. Оның сөзін естіп, бір балықшы дауласа кетті. Сенің бұлай деп отырғаның аралыңнан шығып, алысырақ жүрмегенің ғой. Ақсақ болған соң, мен сияқты теңізге шықпайсың. Күннің қайдан шығып, қайдан бататынын мен айтайын. Күн таудың арасына барып қонбайды.
Ол теңізден шығып, теңізге батады. Бұл шүбәсіз шындық. Мен күнде суда жүзген соң күнді көзіммен қарсы алып, қайтадан теңізге шығарып саламын, – деді. Сол жерде бір үнділік отыр еді. Ол: – Ойпырмай, есті адамның ессіз сөйлегеніне қайранмын. Күн оттан жаралса, қалайша суға батқанда сөнбейді?! Күннің не екенін мен айтайын, сен тыңда! Күн – Дюа деген құдай. Арбасына мініп, көктегі Аспырауа деген алтын тауды айналып жүреді. Рағу һәм Киту деген екі жылан қасақана Күнді жұтып жібереді. Сонда жарық жоғалып, қараңғы түседі. Бірақ біздің абыздар тынбай түнімен дұға етеді. Дұғаның шарапатынан екі жылан қайтадан құсады. Сөйтіп күн қайта пайда болады. Сондықтан біздің абыздарға алғыс айтуларың керек. Олар болмаса тас қараңғы түнекте өмір сүрер едіңдер, – деді. Біздің кеменің иесі мысырлық біреу еді. Ол мырс етті де: – Күн құдай емес һәм жалғыз ғана үндінің алтын тауын айналып тұрмайды. Мен суда көп жүрдім. Қаратеңізде, Ғарабстан жағасында, Мадағасқарда, Филифияда болдым. Тіпті жапон аралына да бардым. Күннің жарығы жалғыз Үндістанға емес, жердің бәріне түседі.
Анығы, күн Жапонияның арғы жағынан шығады. Сол жақтан шығып ағылшын аралының ар жағына барып батады. Мұны өз көзіммен талай рет көрдім. Атамнан да естідім. Атам теңіздің ең шетіне шейін барған адам. Сондықтан күннің жайын менен жақсы білер адам жоқ, – деді. Арамызда ағылшын матросы бар еді. Ол сөзге кимелеп: – Күннің жайын біздің ағылшыннан артық білер жан болмас. Күн ешқашан тумайды және еш жерге барып жатпайды. Күн тоқтамай жерді айналып жүреді. Біз қазір ғана жерді айналып келіп отырмыз. Бірақ, күннің еш жерде қонып жатқанын көргеніміз жоқ. Жердің қай жағын айналса сол жағына жарығын түсіреді. Қазір мен сендерге көрсетемін, – деді де, таяқпен құмның бетін сызып шимайлай бастады. Бірақ еш нэрсе түсіндіре алмады. Сосын жанында отырған штурманды көрсетіп: – Мынау менен гөрі оқымысты. Бұл дұрыстап түсіндіреді, – деді. Штурман есті адам екен. Сөзін ине жіптей баппен сабақтап: – Көп дауласу адасуға әкеледі. Дауласқан жерде ақиқат болмайды. Әсілінде, күн жерді емес, жер күнді айналады. Жер ұршықтай үйіріліп айналғанда, жер үстінің бәрі – бірінен соң бірі күн жаққа қарайды.
Жиырма төрт сағат ішінде жердің күнге қарамайтын жағы жоқ. Жапония, Филифия, біз отырған Соматыра, тіпті күллі Африка мен Еуропа, Азия да сөткесіне күнге бір-бір қарап өтеді. Күннің жарығы тек жер бетіне ғана емес, өзге ғаламға да түседі. Күн жалғыз маған ғана жарық, не болмаса, менің отаныма ғана жарық болады деп көзтарлық етіп, аяқтың астына ғана қарамай, жоғары қарасаңдар бәрін оп-оңай түсінер едіңдер, – деді. Сол штурманнан естіген сөзім осы еді, – деді қытай әңгімесін аяқтап. Сурат кофеханасында отырған жұрт жым болды. Тіпті шыбынның ызыла да естілмеді. Бәрі демін ішіне тартып, үнсіз тыңдай берді. Қытай сөзін әрі жалғап: – Солай мырзалар! Күн турасында қандай адасу болса, құдай турасында да сондай адасу бар. Күнді білмей адасу – надандықтан туады. Ал дін таласының түбі – жалған намыстан, өзімшілдіктен шығады. Әр адам құдай өзімдікі, біздің қауымдікі, біздің діндікі болса екен деп меншіктейді. Күллі дүниеге сыймас ҰлықТәңірді әр дін өзінің ғибадатханасына қамағысы келеді. Әсілі, ғибадатхана құдайға емес адамға керек еді. Адамдар үшін құдайдың өзі жасаған ғибадатханасы – жер-жаһан.
Ал адамдар құдай үшін деп ғибадатхана салады. Соның құдайға керегі бар ма? Ғибадатхананы алтынмен аптап, күміспен қаптайды. Төбесін күмбезбен көркемдеп, жарық шамдар қояды. Сауыт ыдыстарды суға толтырады. Ішіне түрлі оюөрнек пен сурет салады. Мадақ жыр мен шариғи кітап жазады. Құрбан шалатын арнайы орын жасаиды. Ол жерге мыңдаған адам құдай үшін деп құрбан шалады. Бірақ көк аспандай салынған күмбез бар ма? Күн дей, айдай, жұлдыздай жарқыраған шам бар ма? Теңіздей су сауыты бар ма? Адамның өзінен артық әсем салынған сурет бар ма? Құдайдың мына дүниеге шашқан нығыметінежетер мадақсөзі бар ма? Адамның жүрегіне жазып қойған құдайдың ар-ұятындаи шариғи кітап бар ма? Жақыны үшін жанын пида ететін адамның пейілінен артық құрбандық бар ма? Адамның шын жылаған көз жасынан артық қабыл болар құрбандық бар ма? Құдайды неғұрлым тар санаңның шеңберінен босатқан сайын, ол күн сияқты көкке өрлейді. Өрлеген сайын оны анық көре аласың. Анық көрген саиын оған жақындай түсесің. Жақындаған сайын оған ұқсауға тырысасың. Ұқсаудың мәні: Оның рақметін көріп, рақымды болмақ. Біреудің көзі соқыр болады, біреудің көңілі соқыр болады.
Көзі соқыр күнді көрмей, жарық жоқ дер. Көріп отырған шамын күн деп білер. Көңілі соқыр хақтықты айырып, құдайды танымай, құдай жоқ дер. Қолына ұстап, көзімен көріп отырған ағашын құдаи деп білер. Қай соқырлық болса да – кемшілік. Бірақ соқырлығының бейнетін әркім өзі көреді. Біреуді көзің соқыр деп қорлау жөн бола ма? Сол сияқты көңілің соқыр деп қорлау жөн емес, – деді қытай. Кофеханадағы жұрт бас көтерместен, оиланып отыра берді. Аударған Қыр баласы ЖҰДЫРЫҚТАЙ БИДАЙ ДӘНЕГІ Ертеде бір диқаншы егін егіп жатып, жұдырык, тай дән тауып алды. Бұрын-соңды мұндай улкен дән көрмеген екен. Оны патшаға апарды. Патша да жұдырықтай дәнді көріп, таңғалды. Ненің дәні екенін ешкім білмей дал болды. Патша елге жарлық шашып: Бұл дәннің сырын тапқан адамға ат басындай ал­тын беремін, – деді. Патшаның уәзірі: Осы елде көпті көрген, көп естіген қария бар. Содан сұрайық, – деді. Патша уәзірі екеуі атына мініп, қарияның үйіне барды. Барса, қария жетпіске таяп қалған қарт екен. Патша: – Ақсақал, мынадай улкен дән таптық.
Ненің дәні екенін, қайдан келгенін білмей отырмыз. Көп жасаған қариясыз. Сырын бір білсе, сіз білерсіз деп келіп тұрмыз, – деді. Шал дәнді олай бір, бұлай бір айналдырып көріп: – Бұл дән менің өмірімде кездеспепті. Мына қырдың астында әкем тұрады. Сол кісіден сұраңдар. Мүмкін сол біліп қалар, – деді. Патша нөкерлерін ертіп шалдың әкесіне барды. Келсе, қарияның әкем дегені елуді еңсерген кісіге ұқсайды. Еш өңін бермепті. Патша оған жұдырықтай дәнді көрсетті. Ол дәнді әрі-бері қарап көріп: – Бұл дәнді бұрын-соңды көрмедім. Ненің дәні екенін білмедім. Мынау сайда менің әкем бар. Соған апарып көр, бір білсе, әкем білер, – деді. Патша сайды жайлаған ауылға келіп түсті. Алдарынан жасы отызға таяу жігіт ағасы шығып, аттың шылбырын ұстады. Патша сдан іздеген адамын сұрады. Жігіт: – Іздегенің мен едім. Қырды жайлаған менің балам. Ал анау бірінші кезіккен адамың менің немерем 6олады. Жігіт болып көрінсем де, жасым жүз отызда, – деді. Патша оған жұдырықтай дәнді көрсетті.
Жігіт оны көрген бойда: – Еһ, жарықтық, бар екенсің ғой. Мен сені тұқымың біржола құрып кетті ме деп едім, – деп дәнді алып жылай берді. Патша мен уәзірі түк түсінбеді. Сәлден соң жігіт: – Біздің кезімізде бидайдың дәні осындай, жұдырык, тай болатын. Құдай біздің пейілімізге жердегі жемісті үлкен етіп берді. Ол замандағы адамның да көңілі кең болатын. Ақша, базар, өсімқорлық дегенді білмедік. Жұрт бір-бірін алдамайтын, өтірік айтпайтын. Үлкен де, кіші де берген уәдесіне берік болатын. Ел кедей, бай болып бөлінбейтін. Кішіге зә-бір көрсету деген атымен жоқ. Жігіттері бірінің атын бірі қамшылап, « мен болмайын, сен бол » дейтін. Қыздары ердің бетіне тура қарай алмайтын, ибалы, инабатты еді. Қарттардың кеудесі толған қазына. Сөзі майдай жағатын, тыңдасаң, мейірің қанатын. Кейін адамдар әдептен, ардан аттаған соң, Құдай пейілдерін алып, олардың несібесін де қысқартты. Мынау – сол заманда біз жеген бидайдың дәнегі, – деді. Патша: – Мен бір нәрсеге таңмын. Біздің алғашқы барған қария сенің немерең екен. Түрі жетпістегі қарттай.
Екінші көргеніміз сенің балаң екен. Түріне қарасаң, елуді еңсерген азаматқа ұқсады. Ал сен отыздағы жігіттейсің. Сыры неде? Жігіт мырс етіп күліп: – Ерді жасартатын да, жақсартатын да – жары. Жарың жақсы болса, көңілің жайдары, жас көрінесің. Алғаның жаман болса, немерем сияқты тез қартаясың. Менің жұбайым – жайлы адам. Өзіме адал, бетіме тура келген емес. Ерте тұрады, кеш жатады. Ал баламның алған әйелі жақсы жердің қызы. Бірақ, келінімнің бір жаман қасиеті бар еді. Түске дейін ұйықтайды. Соның кесірінен ұлым тез қартайды. Ал немеремнің алғаны тіптен нашар болып шықты. Күнде күйеуінің бетінен алып, салғыласып отырады. Жоқты жасырып, барды асырмайды. Елдің көзінше күйеуінің айыбын ашып, бетіне басады. Соның кесір мінезінен немерем мерзімінен бұрын қартайды, – депті. Патша көп нәрсеге қанығып, ғибрат алып, еліне жүріп кетеді. Аударған Қыр баласы ЕКІ ҚАРИЯ Бір күні екі қария Құдысқа бармақшы болды. Бірі – Ефим дейтін ауқатты мұжық. Екіншісі – Елисей дейтін шаруа. Ефим өмірінде арақ ішіп, темекі тартып көрмеген адам. Ол тіпті боғауыз айтпайтын.
Ділі қатты, мінезі қатаң. Екі рет ауыл әкімІ болып сайланды. Бірақ қалтасына бақыр тиын да жасырып салған жоқ, таза шықты. Екі ұлы мен немересі бар. Бәрі бірге тұрады. Өзі еңгезердей, қою қаба сақалды, кеудесі тіп-тік мұжық. Елисей болса ортанқол шаруа. Бұрын ұста болған. Еңкейген шағында бал арасын өсірумен айналысты. Мұның да екі улы бар. Өзі аңқылдаған ақжурек. Бұрын арақ та ішті, насыбай да атты. Бірақ жан баласына зияны жоқ. Ән айтқанды жақсы көретін. Сырт келбеті қарға бойлы, қараторы, бұйраланған шағын ғана сақалы бар. Шаш атаулыдан ада, нағыз жалтырбастың өзі еді. Екі қарияның Құдысқа бірге аттанамыз деп уағдаласқанына көп болды. Алайда біресе ана шаруа, біресе мына шаруа шығып, айналшықтап жүріп қалды. Көбіне Ефимнің мұрнына су жетпей-ақ қойды. Біреуін бітсе, ертесіне екінші шаруа шығады. Енді барамыз дегенде, аяғасты немересі уйленді. Биыл үй салуды бастап кетті. Құдысқа қашан аттанамыз? Құдайдан ұят болды ғой. Мойындағы міндеттен құтылайық та, – деп жағадан алғандай болады. Биыл үй бастап қойып ем. Ең болмаса шатырын жауып кетейін.
Үй біте салысымен, жолға шығамыз, – деді. Қазір кетуіміз керек. Балаң бар емес пе?! Олар сенсіз күн көре алмай ма? Өздері үйрене бергені жөн ғой. Бірақ бәрі көз алдыңда істелгенге не жетсін! Тірі адамның тіршілігі біте ме? Өткенде ғана мейрам қарсаңында үйді қағып-сілкіп, жуыпшайып, бір жанталастық. Сонда келінімнің айтқаны: « Мейрамның келе қалғаны қандай жақсы. Әйтпесе, қанша әлектенсекте, мұнша шаруаны бір күнде еңсере алар ма едік » деді. Сол айтпақшы, әр нәрсенің өз уағы бар. Қуа берсең, бұл дүниенің тірлігі бітпейді, – деді. Ефим ойланып қалды. Сапарға да құр қол аттана алмайсың. Қаражат керек дегендей... – Сен жыланба, досым! Сенің дәулетің менен он есе артық емес пе?! Сөйте тұра ақша жоқ дейсің. Түгің жоқ болса, мен-ақ тауып берейін, – деді. Ефим мырс етіп, миығынан күліп: – Қарай гөр! Ал, қайдан таппақсың ол ақшаны? Көптен сұрап жүргендер бар еді... – Биыл омартаның түсімі мол болады, өкініп қалмайсың ба? Жоқ, құрдас.
Жасаған күнәлардан басқаға өкініп көрген жан емеспін. Иманнан артық ештеңе жоқ 6ұ дүниеде... – Солайы – солай ғой, досым. Ақшаны өзім-ақ табамын. Бірақ үйі түскір ыбырсып-қоқсып жатқанда берекең болмайды екен... – Иманымыз тазарып, жанымыз жаңғырмаса, 6ерекесіздіктің көкесі сонда болады. Ниет еттік пе, кеткеніміз жөн! Шын айтам, кетейік. II Елисей ақыры досын көндірді. Ефим мың ойланып, ертесіне Елисейдікіне келді. Айтқаныңның бәрі рас. Иманнан артық ештеңе жоқ. Аяқ-қолымыз сау кезінде барып қайталық. Ефимде үш жүз сом бар еді. Жүз сомды жолға алды да, қалғанын кемпіріне қалдырды. Елисей омартасын сатып, жетпіс сомға бағалады. Қалған отыз сомды там-тұмдап жинады. Келінінің тірнектеп жиған он сомын жэне алды. Жолға шығатын күні Ефим қария түске дейін жүріп алды. Үлкен ұлына шабындықты қай жерден шабатынын, көңді қайда апарып төгетінін, үйдің шатырын қайтіп жабатынын тәптіштеп, қайта-қайта түсіндірумен болды. Ал Елисей пақыр: « Қожайын өздерің. Нені жөн тапсаңдар, соны істейсіңдер » деді де, үйімен тез қоштасты. Ауылдан ұзаған сәтте-ақ Елисей қария шаруа жайын тез ұмытты.
Жолда досымды ренжітіп алмайын деп әр сөзін әдеппен сабақтады. Құдыста емтихан тапсыратындай, жадында қалған дұғаларын еске түсіріп, іштей қайталады. Әулиелердің ғұмырнамасын да бір қайталап өтті. Жолай кездескен кісілерге инабатпен тіл қатып, жылы лебізін аямады. Сапарға шыққалы көкірегі де сергек, көңілі де қунақ. Тек бір нәрсеге ғана жігері жетпеді. Насыбай атқысы кеп, әбден қиналды. Әу бас­та насыбайды тастауға ниеттеніп, шақшасын әдейі үйде қалдырған еді... Ефим болса, бос сөз сөйлемеді. Бірақ жанында жадыраңқылық жоқ. Үй-жайының қамы ойынан кетер емес. Бәрін тап-тұй-нақтай істеп жатыр ма? » деп көп алаңдады. III Бес аптадан соң хохолдардың еліне жетті. Бұл халықтың пейілі кең екен. Екі қарияны кезек-кезек қонақ етіп, сыйлаумен болды. Аттанарда дорбаларын нан мен аққа толтырды. Осылайша қос қария еш қиындық көрместен жеті жүз шақырым жол жүрді. Бір уәлаятқа жетіп еді, жұт жайлаған аймаққа тап болды. Сатып алар нан таппады. Бай кедейленіп, жарлыжақыбай қайыршыға айналды », – десті жұрт. Екі қария аялдамастан он шақырымдай жер жүрді. Бір өзеннің жағасына жетіп, тынықты.
Қайдан тапқаны белгісіз, Елисей қария насыбай шығарып, атпақ болды. Оны көріп Ефим: – Әй, көрсоққыр, сенің насыбайды қойғаның қайда? Елисей қолын сілтеп: – Қайтейін, құрдас?! Жеңді мені бұл күнә, жеңді.., – дей берді. Сәлден соң қайтадан жолға шықты. Біраз жүрген соң үлкен бір қыстаққа келіп кірді. Күн әбден ысыған еді. Елисейдің су ішіп, демалғысы келген. Ал Ефимнің тоқтар түрі жоқ. Тумысынан жүріске берік еді. Оның соңынан елпеңдеп жүре беру, Елисейге оңай тиген жоқ. Мен шөлдеген жоқпын, – деді Ефим. Мен әнебір тамға кіріп, су ішіп шығайын. Артыңнан қуып жетем, – деді Елисей. Ефим ілгерілей берді. Елисей әлгі үйге бас сұқты. Өзі жұпыны, соқпа там екен. Іргесі қара балшықпен сыланған да, төбесі – әктелген. Қабырғалары кесек-кесек боп опырылып тұр. Шатырының бір бүйірі қисайып кеткен. Аулада бір кісі жатыр екен. Өзі ап-арық. Өлі-тірісі белгісіз, қимылсыз. Үйден жылаған сәбидің үні шықты. Елисей үйге кіріп « Қожайын! » деп дауыстады. Тым-тырыс.
Есікті тақылдатып: – Ау, кім бар? Сөйлес! Қыбыр еткен жан білінбеді. Елисей кері бұрылып, қарасын батырмақшы еді, кенет біреудің ыңырсыған үнін естіді. IV Мұнда бір кемпір отыр екен. Әбден әлсіреп, басын үстелге әзер сүйейді. Қасында тыриған арық, іші кепкеннен қарны қампиып кеткен бір бала жүр. Әжесінің жеңінен тартып, әлдене сұрап еңірейді. Бөлменің ішін сасық иіс алып кеткен. Кереуетте науқас әйел жатыр. Өзі етпетінен сұлапты, ешкімге қарар шамасы жоқ. Аяғын біресе созып, біресе бауырына тартып, аунақшиды. Дәретін астына жіберген сияқты. Сасық иіс сол маңнан шығады. Бір кезде кемпір басын көтеріп: – Әкетайым-ау, бізде қолға ілігер ештеңе жоқ. Бізді тонап, күнә арқалама, – деді. Елисей жақын келіп: – Мен бір құдайдың қарабет құлы едім. Су ішкелі ғана бас сұқтым, – деді. Жөніңмен жүре бер. Бір адамымыз аулада өлгелі жа­тыр, біз мұнда.., – дей беріп еді, немересі жеңінен тартқылап: – Нан берші, әже! Қарным ашты! Нан.., – деп жылай бастады.
Осы кезде есіктен шатқаяқтай кірген әлгі еркек жар жағалай келді де, еденге қисая кетті. Тұруға шамасы жоқ. Сөзді үзіп-үзіп айтады да, демалып алып, әрең жалғайды. Өлетін болды ғой... мыналар... аштықтан! Елисей қарт әрі қарай шыдай алмады. Дорбасын жерге қойып, аузын шеше бастады. Нан мен пышағын шығарды. Нанды кесектеп бөліп, әлгі еркекке ұсынды. Ол көзі жәудіреген әлгі бала мен қасындағы кішкентай қызды нұсқап: – Осы... құлындарыма берші.. – деді. Нан иісін сезген бала дереу ұмтылып, қос қолымен жармасып, тұмсығымен нанның ішіне кіріп кетті. Пештің артынан бір қыз суйретіліп тұрды да, нанды көріп, жүгіріп жетті. Нанның бір тілімін кемпірге ұстатты. Ол ақырын шайнай бастады. Кеше су әкеле қояйыншы деп ем, жете алмай, жолда құладым. Біреу-міреу әкетпесе, шелек те сол жерде жатқан шығар. Елисей қария құдықтың қайда екенін сұрады. Кемпір түсіндірген болды. Елисей шелекті тауып, су әкелді. Бала-шаға шөлін қандырды. Сонан соң суға шылап тағы да нан жеді. Кереуетте жатқан әйел басын көтермек түгілі, есін де жиған жоқ. Әлі дөңбекшумен болды.
Елисей қыстақтағы дүкенге барып, тары, тұз, ұн, май алды. Үйге келген соң балтамен отын бұтарлап, пешке от жақты. Көже істеп, ботқа пісіріп, үйдегілерді бір тойдырды. V Еркек пен кемпір ептеп жүрек жалғады. Әлгі кішкентай қыз бен бала қарны тойған соң, құшақтасқан күйі ұйықтап кетті. Барымызды қара күздің басынан-ақ тауыстық. Сосын көршіге алақан жайдық. Басында пұл беруші еді, кейін өздері де тарықты. Барабара біреуден бірдеңе сұраудың өзі ұятқа айналды. Бәріне ақшалай да, ұндай да, нандай да қарызбыз. Жұмыс іздеп ем, табылмады. Кемпір мен ана қарғадай қыз қайыр сұрап, ел кезіп кетеді. Садақа өнімсіз. Сонда да ептеп нәпақа тауып жүрдік. Көктем туа жұрт садақа беруді доғарды. Бір кун нәр татсақ, екі күн ашпыз. Лажсыздан шөп жеуге көшіп едік. Сол шөптен бе, әлде басқа бірдеңе ме, анау әйеліме бір бәле жабысты. Төсек тартып жатып қалды. Ал, менің қозғаларлық әлім жоқ. Ас-сусыз қашанғы шыдайын. Өлер хәлге жеттім. Анау кішкентай қыз да титықтап бітті. Ұялатынды шығарды. Көршілерге барып қайыр сұра десек, бармайды.
Бұрышқа тығылып, тымсырайып отырғаны. Бұрнағы күні көрші әйел келген. Біздің аш әрі ауру екенімізді көріп, шорт бұрылып қайқайды. Қайтсін, өзінің де күйеуі қайтып, шиеттей баламен қалған. Жаны ашығанмен, беретін түгі жоқ. Елисейдің жаны ашып кетті. Жолдасын қуып жетемін деген ойынан айныды. Осында қонып қалды. Таңертең ерте тұрып, осы үйдің қожайыны сияқты шаруаға кірісіп кетті. Кемпірмен бірге қамыр илеп, пеш жақты. Керек-жарақты жиыстырып, сынған есікті түзеп, жыртылған киімді жамап, біраз істің басын қайырды. Осылайша бір күнін өлтірді. Келесі күн де зырлап өте шықты. Үшінші күні де осында қалды. Балалар оған бауыр басып, еркелейтінді шығарды. Кемпір еңсесін тіктеді. Еркек жар жағалай алар хәлге жетті. Науқас әйел үшінші күні ғана көзін ашып, тамақ жеді. Осынша уақыт жоғалтам деп кім ойлаған?! Қой құрысын, ертең қозғалайын » деп ойлады қария. Төртінші күн пасха мейрамына сай келді. Сосын кешкілік жүріп кетермін » деп шешті. Дүкеннен сүт, аппақ ақ ұн, қойдың етін алды.
Кемпір екеуі күні бойы асты, қуырды, пісірді-түсірді – не керек, тыным таппады. Келесі күні ғибадатқа барып, елмен бірге мейрамды тойлады. Бесінші күні науқас әйел де аяғына тұрып, тәлтіректеп жүре бастаған. Еркек сақал-мұртын қырып, таза жейдесін киіп, қыстақтағы бай мұжыққа кетіпті. Былтыр мұжықтан қарыз алып, кепілге шабындық жері мен егістігін қойған екен. Сол жерін пайдалана тұруды сұрамақшы болыпты. Бірақ еңсесі езіліп оралды. Елисей тағы ойға батты. Ертең мен кетсем, таз қалпына қайта түспей меі? » деді. Ауыр ой еңсесін езіп, ұйықтай алмады. Онсыз да ақшасы мен алтын уақытын жоғалтты. Кетейін десе, мына кісілерді аяды. Енді шабындығы мен егістік жерін сатып әпер! Егістігін әперген екенсің, балаларға сүт болатын сауын сиыр, ана еркекке бау таситын ат сатып әпер! Әй, соры қалың, Елисей-ай! Шырмалған жерің осы шығар. Түпкі ойыңның қазығынан ай-рылған соң, түктүсінуден қалдыңғой! » деді өз-өзіне. Ішкі сарайым ашылар ма екен деп, насыбай атып еді, болмады. Қанша бас қатырса да, ойына ештеңе оралмады.
Жолға шығарын, не мына кісілерге егістік жерін әперерін білмей мең-зең болды. Не істеу керегі бәймәлім. Бір кезде көзі іліне бастаған. Кенет түс көрді. Дорбасы арқасында, аса таяғы қолында, құнтиып киініп алған екен. Қақпадан шыға бергенде дорбасы бірдеңеге ілініп қалды. Оны ағытам дегенше, шұлғауы әлденеге ілігіп, шешіліп кетті. Мұны қайтадан орай бастағанда, шарбақтың бір жері киімін іліп түсті. Кенет кішкентай қыз етегіне жармасып: « Ата, нан берші! » деп шырылдады. Аяғына көзі түсіп кетіп еді, шұлғауына ер бала жабысып, жібермеді. Терезеден кемпір мен үй иесі мөлиіп қарап тұрды. Елисей шошып оянды. Күбірлеп сөйлеп: « Ертең шабындығын да, егістігін де әперем. Ат та, сауын сиыр да әперем. Жаңа астыққа дейін жетерлік ұнды да сатып әперем. Әйтпесе, жер асып, жиһан кезіп, Ғайсаны іздеймін деп жүргенде, жүрегімді өлтіріп алармын. Алдымен, мына байғұстарды аяғына тұрғызайын. Мен кетсем аштан қырылар. Ал Құдыс ешқайда қашпайды. Кейін де баруға болады, – деді. Таңертең ерте тұрды. Бай мұжыққа барып, егістік жерін қайтадан сатып алды.
Шабындықтың да ақшасын төледі. Дүкеннен шалғы, орақ алды. Еркекті шалғы салуға жіберді де, өзі базарға аяңдады. Саудаласып жүріп, бір ат пен арба алды. Оған бір қапшық ұнды тиеді де, сауын сиыр іздеп жөнелді. Келе жатып, екі әйелдің дабырлай сөйлеген сөзін естіді. Әлдекімнің үйіне су ішуге кіріп, сол үйде аялдап қалыпты. Мұның әлгі үйге не сатып әпергенін көрсең! Жаңа ғана бір атты арбасымен қосып сатып алғанын көзіммен көрдім. Мұндай адам бұ заманда жоқ қой, жоқ! Әулие шығар өзі, – десті. Елисей өзін мақтап келе жатқандарын білді. Ұнжырғасы түсіп кетті. Сиыр әперемін деген райынан қайтты. Ат-көлігімен үйге тартты. Атты көрген үй иелері аң-таң болды. Арзанға беріп тұр екен. Анау қапшықты да түсіріп алшы, – деді жылдам сөйлеп. Үйдің иесі қапшықты қамбаға әкетті. Елисей кешке дейін басы салбыраған күйі, қозғалмай отыра берді. Ел ұйқыға кеткенде, орнынан тұрып, дыбысын білдірместен үйден шығып кетті. VII Бес шақырымдай ұзағанда жарық түсе бастады. Бір ағаштың түбіне отырды да, дорбасын ашып, есепқисап жүргізді.
Санаса он жеті сом жиырма тиыны ғана қалыпты. Жол-жөнекей қайыр сұрасам, күнәмді тіпті көбейтіп алармын. Ефим досым, өзі-ақ жетіп, мен үшін де дұға қылар. Ер мойнында қыл арқан шірімес деген. Аман болсам келер жылы барармын » деп ойлады. Орнынан тұрып, дорбасын ырғап-ырғап алды да, кейін қайтты. Таныс біреу-міреу көріп қалар деп, қыстағына ұрлана кірді. Үй-іші оның аман-сау оралғанына мәз болып жатты. Елисей басын көтерместен: – Е, Құдай қаламады-ау, жол үстінде ақшамды жоғалттым. Құрдасымнан да көз жазып қалдым. Құдай ақы, кешіре көріңдер! Ауысқан ақшаны кемпіріне ұстатты. Үй-жайының жағдайын сұрап еді, құдайға шүкір, бәрі жақсы екен. Шаруасы тап-тұйнақтай. Ойға алған істері орындалған. Ауызбіршілікте, тату-тәтті тіршілік етіп жатыпты. VIII Баяғы Ефим қария су ішуге кеткен досын жол бойы күтумен болды. Арасында көз іліп алды. Одан оянып, тағы біраз күтті. Жолдасы жоқ. Ілгері жүре берейін, қоналқада бас қосармыз деді өзіне. Үлкен бір ауылға жетіп, осындай да осындай бір шал келе қалса, мен тускен үйге ертіп әкеліңдер деп өтініш жасады. Бірақ құрдасы келмеді.
Ертесі жолға шықты. Көрінген жұрттан « Жалтырбас шал көрмедіңдер ме? » деп сұраумен болды. Ешкім көрмепті. Хабар-ошәр жоқ. Одессаға жеткен соң, үш тәулік бойы кеме күтті. Мұнда да Елисей досын іздеумен болды. Бірақ естіген-көрген ешкім болмады. Кемеге мінген соң да, жанжағына қараумен жүрді. Он күн дегенде кеме Яфа қаласына жетті. Құдысқа дейінгі жетпіс шақырым жерді жаяу басуы керек. Үшінші күн дегенде, түске таман Құдысқа келіп кірді. Орыс қонақ үйіне тоқтап, билетін тіркетті де, ас-су ішіп, киелі орындарды аралауға шықты. Әуелі Ғайса пайғамбардың табыты тұрған жерге келді. Халық лық толы. Тығылысып кіре алмай жатыр екен. Басындағы бұлаққа жуынып-шайынып, тазаланып алды. Кешкі ғибадаттан таңғы мінәжатқа дейін сонда болды. Түнімен дұға оқып, әулиелер мен марқұм әруақтардың рухына рақым тіледі. Ертесіне күнәдан қашып осы жерге тығылған Мысырлық Мәрияның құжырасына бас сұқты. Ыбырайым пайғамбар мен оның ұлы Ысқақтың жүріп өткен іздерін сүйді. Мэрия ананың үйі бар екен. Оны да тәуап етті. Жақыптың ғибадатханасына барып бір күн түнеді. Сосын қонақүйге оралып, жақсылап ауқаттанды.
Көз іліндіріп, енді ұйықтай бергенде: – Ойбай, ұрлап кетті, – деген дауыстан оянды. Ақша толы әмияным жоқ. Ішінде жиырма үш сомым бар еді, – деп бір мұжық жылап қоя берді. IX Ефим түнімен ұйықтай алмады. Бір кунәһар ой арбады да қойды. Ертесіне Ғайса пайғамбарды ағашқа қағып, қинаған жерге барды. Пайғамбардың қаны тамған жерді қолымен сипады. Жеті қабат жер астына, түпсіз тұңғиыққа дейін созылған қара құрдым шыңырау тесікті көрді. Жұрт « бұл тесік тозақпен жалғанған екен » десіп жатты. Адам атаның табытын көріп, тәуап етті. Мұнан соң, басына тікенек тәж кигізгенде Ғайса пайғамбар отырған қара тастың қасына келді. Пайғамбарды сабаған кезде, оны байлап қойып ұрған бағанды да құшақтады. Сонан соң Ғайсаның табыты қалған үңгірдің ішіне кірді. Адамдар иық тіресіп, сығылысып кетті. Топырласқан сайын Ефимнің көңілін уайым биледі. Әмияным орнында ма екен деп, қайта-қайта қипақтай берді. Барынша жұрттан шеткері тұруға тырысты. X Жұрт Жаратқанға жалбарынып, дұға оқып жатқанда Ефим қарсы алдындағы шамдал жағылған жаққа қарап тұрған. Кенет үстінде шұға шекпені бар, басы айнадай жалтыраған бір шал тұр.
Елисейден аумайды. Шамдалдардың дәл түбінде, елдің ең алдына жайғасқан. Озып кетуі мүмкін емес. Ал, біздің кемеде ол, сірә, болған жоқ ». Осылай ойлай бергені сол еді, әлгі шал мінәжат етіп, екі жағына бірдей тағзым етті. Әсіресе, шал оң жағына мойын бұрған сәтінде, Ефим оны жазбай таныды. Анау бұйраланған қарақоңыр сақал, самайындағы аппақ қасы да, көзі де, мұрны да барша кескін-келбет соныкі ». Жолдасын тапқанға Ефим қатты қуанды. Шамасы, жөн білетін біреуге жолыққан ғой. Оны алдыңғы жаққа апарып тұрғызған да – сол кісі болар. Шығарда тауып алайын. Бәлкім, ол мені де алдыңғы қатарға апарар ». Ефим әлгі шалды көзінен таса етпеді. Мінәжат бітіп, халық сыртқа беттеді. Итерісіп-сығылысып ілгері ұмтылғанда, Ефим тағы да « Әмиянымды біреу қағып кеткен жоқ па екен? Әмиянын тас қып ұстап, сыртқа әрең сытылып шықты. Бірақ жолдасынан көз жазып қалды. Енді Елисейді іздеп, шарқұрмаған жері қалмады. Келесі күні үңгірге тағы барды. Алдыңғы қатарға қарап еді, Елисей құрдасын Ғайсаның табытының тап қасынан көрді. Тақыр басы айнадай жарқырап тұр.
Бүгін жібере қоймаспын » деді ішінен. Жұртты итермелеп ілгері жылжыған. Өліп-талып жетсе, Елисей жоқ. Шамасы, шығып кеткен секілді. Үшінші күні келсе, пайғамбардың табытының қасындағы ең киелі орында, қалың елдің көз алдында, екі қолын екі жаққа жайып жіберіп тағы да Елисей тұр. Тақыр басы жалтырап шапақ шашады. Шығар ауызға барып тұрып алайын! Сол жерде қайткенде де ұшырасармыз » деп ойлады. Ефим сыртқа бұрын шығып, әрі бері күтті. Түс ауып, бүкіл жамағат тарады, Елисей жоқ. Ефим қария Құдысты алты апта кезді. Киелі мекеннің бәрін аралады. Оған Ғайсаның мөрін басқызды. Содан шөлмек құтыларға толтырып, Иорданның суын, киелі орындардың топырағын алды. Түрлі дұғалар жазған тұмарлар сатып алды. Бар ақшасын жұмсап біткесін, « елге аман-сау жетсек жарар еді » деп үйіне аяңдады. XI Жол бойы « үйдегілер қайтіп тірлік қылып жатыр екен » деп, әрнені уайымдаумен болды. Бір кезде Елисеймен айрылысқан жерге кеп жетті. Жұрт адам танымастай өзгерген. Былтыр ішерге ас таппай, қақсып отырған халық, бүгінде күйленген. Егін бітік шығыпты. Жұрттың еңсесі көтеріліп, қайғы-қасірет ұмытыла бастаған.
Бір үйдің тасасынан жас қыз жүгіріп шығып: – Атай! Атай дейім! Біздің үйге жүріңіз, – деп қиылды. Ефим жүре бермекші еді, қыз бала жіберер емес. Етегіне жабысып, үйге сүйрей жөнелді. Есік алдына бала көтерген бір әйел шығып: – Келіңіз, атай! Ас ішіп, ауқаттанып, қонып шығарсыз, – деді өтініп. Ефим амалсыз кірді. Ұмытпасам, су ішіп шығуға, былтыр, тап осы үйге бас сұққан еді ». Әйел оның арқасындағы дорбасын алып, дастарқанға отырғызды. Сүт әкелді. Ішіне ақ ірімшік салған самса мен ботқа қойды. Қария: – Келін, дәм-тұзыңа ризамын. Мен Құдыс шаһарынан келемін. Бізді сыйласаң мол сауапқа кенелесің, – деді. Өйткені, бізге қалай өмір сүру керегін бір жолаушы үйретті. Оған дейін Құдайды ұмытып, ел қатарлы өмір сүріп жатыр едік. Жаппар Хақ сол үшін қаһарын тігіп, қатты жазалады. Бәріміз өлім хәліне душар болдық. Өткен жазда Өзі жарылқап, мына сізге ұқсаған бір қарияны тап келтірді! Ол су ішіп шыққалы келіп еді, өлгелі жатқан бізді көріп, аяп, осында аялдап қалды.
Ішкізді, жегізді, аяғымызға тұрғызды. Тіпті сатылып кеткен жерімізді қайтарып, ат пен арба да сатып әперді. Сөйтті де, бір күні өзі жоқ болып кетті, – деді әйел. Осы кезде үйге кемпір кіріп еді. Әйелдің сөзін бөліп: – Иә, өзіміз де білмей қалдық. Адам ба, әлде періште ме!? Бәрімізді жақсы көрді, бірдей мейірімін төкті. Сөйтті де, кім екенін айтпастан, жоқ болды да кетті. Оған Құдайдан шапағатын тілеп дұға қылайық десек, аты-жөнін де білмейміз. Кескіні әлі күнге көз алдымда. Қарапайым ғана жалтырбас, шарға бойлы шал, – деді. Онан соң сөзге кішкентай қыз араласты. Бәрі әлгі шалдың не айтқанын, не істеп, не қойғанын естеріне түсірісті. Түнде отағасы келген. Ол да Елисей жайлы ауыз жимастан айта берді. Өмірден күдер үзіп, Құдайға да, адамға да әбден ыза боп, күйінішпен кеткелі жатқанбыз. Ол қайта тірілткендай болды. Соның арқасында Құдайдың бар екенін білдік. Жақсы адамдардың әлі де жер басып жүргеніне бек сендік. Бұрын төрт аяқты айуан секілді тірлік еткен екенбіз, ол бізді адам қатарына қосты.
Содан бастап, осы маңнан өткен жолаушының бәріне тегін тамақ беруді әдетке айналдырдық, – деді тамсанып. Ефим түнімен ұйықтамады. Ойынан Елисей шығар емес. Құдыста үш рет көргені есінен кетпейді. Ал, оның тілегін Құдай қабыл еткені анық көрініп тұр » деп ойлады. Ертесіне үй иелерімен қоштасып, сапарын жалғады. XII Ефимнің жолға шыққанына дәл бір жыл болыпты. Көктемде елге оралды. Үйінекүн бата жеткен. Келсе, ұлы үйде жоқ. Қыдырып кетіпті. Ақшаны орынсыз жұмсаған, жұмысты бетімен жіберген. Түнде шарапқа сылқия тойып келді. Жыны келген әкесі баласын сабап тастады. Ертесіне Елисейдің ауласына жақын келіп, кемпірімен амандасты: – Саламатсың ба, бәйбіше?! Аман-сау барып қайттың ба?! Сенің шалыңды жоғалтып алып ем, бірақ есен-сау келіпті деп естідім. Әлдеқашан келді! Қар түспей оралды-ау дейім. Аман-есен жеткеніне мәз боп қалдык,! Ол жоқ болса, үйдің іші қаңырап қалғандай көрінеді. Қырып жұмыс жасамаса да, осы үйдің бас иесі болған соң, ортамызда отырғаны жақсы... – Өзі қазір үйде ме, жоқ па? Омартасын қарып жатқан болар. Түсімі мол деп отырған.
Құдайдың араларға мұндай қуат беріп, балды үйіп тастағанын біздің шал өмірі көрмепті. Барсаңшы, жарқыным, ол да бір қуанып қалсын! Ефим омартаға келсе, бетіне ұстаған торы да, қолына киген қолғабы да жоқ, бір ақ қайыңның түбінде сұр шекпенді Елисей тұр. Әнебір кезде Құдыста көргендей, екі қолын екі жаққа жайып жіберген. Көзі аспанда. Басы айнадай жалтырап, күннің сәулесі түсіп тұр екен. Құжынаған аралар сэры алтын тәж секілденіп, оның басын қоршай ұшып жүр. Ешқайсысы шақпайды. Мұны көрген Ефим қалттұрып қалды. Елисей жалт қарады. Құрдасын көріп, қуанып кетті. Асығыс жетіп, құшақтай алды. Құдай алдындағы 6орышыңды өтеп, сәтімен барып қайттың ба?! Саған арнап Иордан өзенінің суын әкелдім. Үйден алып кет! Шаршап-шалдығып барған еңбегімді Құдай тағала қабыл етті ме, жоқ па – кім білсін?! Жаратқан Ием әділ ғой. Қабыл етеді! Ефим сабыр сақтап сәл бөгелді де: – Иә, аяқпен бардым-ау, – деді сосын әлгі сөзін қайталап. Құдай біледі ғой оны. Құдай ісі ғой.., – дей берді абдырап. Ішке кірмейсің бе?
Кірсейші үйге, бал әкелейін. Әңгімені басқа арнаға бұрып жіберген Елисей үйI жайын сөз етіп, қайдағы жоқты термелей жөнелді. Ефим қинала күрсінді. Сонын әлгі үйдегі адамдар туралы да, Құдыста қалайша үш рет көргені жәйлі де, Елисейге айтқысы келмеді. Себебі ол бір нәрсені түсінген: Құдайдың адамға жүктеген ең үлкен борышы – мүсәпір жанға шынайы қызмет ету еді. Аударған Қажығали Мұхамбетқали АДАМНЫҢ ХИКМЕТІ НЕДЕ? Етікші Семен бір мұжықтың үйін жалға алып тұрды. Күнгөрісі не тамаққа, не киімге жетпейтін. Алда қақаған қыс келе жатыр. Әйелі екеуінде жалғыз тон ғана бар. Оның өзі тоз-тозы шығып, жыртылуға айналған. Етікші жаңа тон тігіп алу үшін қой терісін сатып алуды ойлады. Отбасының аузынан жырып, азын-аулақ пұл жиған. Әйелінің сандығында қағаз үш сомы бар. Көрші ауылда да біраз алашағы бар еді. Таңертеңгі астан соң жолға жиналды. Қарызын жинап қайтпақшы. Жейдесінің сыртынан әйелінің мақтадан тігілген күртешесін, мауыт жемпірін киді. Қағаз үш сомын төрт бүктеп қалтасына әдемілеп салып, қолына ұзын таяқ алып, көрші ауылға аяңдады. Тонды әйеліме кигізсем, әй бір қуанып қалар еді.
Риза болғаны сонша, ыстық майға нан пісіріп беретін шығар », – деп ернін жалап, жол-жөнекей қиялдап келді. Бір борышкердің үйіне келіп еді, ешкім жоқ екен. Екіншісінің үйінде әйелі ғана бар. Ол күйеуінің жоқтығын сылтауратып, « шалым келгесін қарызды қайтарамыз » деп шығарып салды. Үшінші біреуі « ақшам жоқ » деп ант-су ішіп, жиырма тиын ғана берді. Етікші байғұс амал жоқ теріні қарызға сұрап көріп еді, сатушы көнбеді. Ақшаңды әкел де, қалағаныңды таңдап ал. Ертең есігіңді бес рет қағып, қарыз жинап жүретін жайым жоқ, – деді. Сөйтіп Семеннің таңертеңгі тәтгі қиялы көзден бұлбұл ұшты. Жиырма тиын мен біреудің « жамап берші » деген ескі етігін құшақтап үйіне қайтты. Жолда көңілін сергітпекші болып, жиырма тиынына арақ алып ішті. Әлгінде күн аяз сияқты еді, ішімдіктің әсері ме, дала жылына бастады. Ол жалаң қолмен шықтүскен қамыстарды түртіп өзімен-өзі сөйлесіп келе жатты. Маған оның түкке де керегі жоқ. Тонсыз да өмір сүре аламын. Міне, қара, – деп, еңсесін тіктеп, кеудесін ұрғылап қойды.
Кенет есіне әйелі түсіп кетті де: – Тек... әйеліме керек болмаса... Еріксіз ренжиді де екенсің. Өліп-талып етігін тігіп бересің, ақыңды бермейді. Бірінің аузына бірі түкіріп қойғандай: « Ақшам жоқ, ақшам жоқ » дейді. Сенде ақша болмаса мен қайтпекпін. Маған қарағанда сенің баспанаң, қораң, мал-мүлкің бар. Менде олардың бірі жоқ. Осыдан келесіде ақшаны бермесең, басыңдағы тымағыңды жұлып аламын... Адамды ақымақ көреді, жиырма тиын беріп тұрғанын көрмейсің бе? Бұған не келеді? Тек араққа жетеді. Нанның өзі елу тиын тұрады. Бұларың адамды аямайды! Осылайша өзімен-өзі күбірлеп келе жатып, шағын шіркеудің қасына таяды. Кенет алдынан ағараңдап бірдеңе көрінгендей болды. Бірақ ымырт түсіп, күн қарауытып қалған соң анық көрінбеді. Мал дейін десем, малға ұқсамайды. Адам дейін десем, – аппақ. Оның үстіне мұнда адам не істемек? » деп ойлады. Қасына таяп еді, анық байқады. Адам екен. Қимылсыз. Не өлі, не тірі екені белгісіз? Жалаңаш күйде жатыр. Етікшінің денесі түршігіп, жүрегі тулап қоя берді. Есің барда еліңді тап деген ».
Жылдам сырт айналып кетпек болды. Бірақ ішінен бір қызығушылық жібермеді. Шіркеуді қайта айна­лып келесі жағынан қараса, өлдіге жорыған адамы қимылдап жатыр. Етікшінің есі шығып кетті: « Әй, тірі ғой... Ал, енді қайттым? Қасына барайын ба, әлде жөніммен кете берейін бе? Барсам, бәле болар. Қандай адам екенін қайдан білемін? Жақсы адам жолда бұлай жалаңаш жатпас... Егер жақындасам, мойнымнан қылғындырып, өлтірем десе қайтем?.. Бірақ, жалаңаш адам маған не істей алмақ? Өлтірмек болса, мен де ка­рал қалмаспын. Егер көмектессем үстімдегі киімімді шешіп беруге тура келеді. Қой, Құдай сақтасын! » деп, жүрісін жылдамдатып шіркеудің қасынан тез-тез кетіп Қалмақшы болды. Бірақ жүрейін десе, көңілінде бір нәрсе алаңдатып өзін әлденеге кінәлі сезіндіріп, жүрегі лүпілдеп қоя берді. Екі аяғы осы хәлді сезгендей икемге келмеді. Ол да сен секілді бір бейбақ қой. Мүмкін қарны аш шығар, тоңып жатқаны екібастан белгілі. Сенің теріс айналып кетіп бара жатқаныңды көрсе, « безбүйрек жан екен » демей ме?! Осы ойлардан соң, Семен кейін бұрылып, жерде жатқан адамға жай басып жақындады.
Жалаңаш жатқан бейтаныс жанның келбеті көрікті екен. Денесінен жарақат ізі байқалмады. Суықтан болар, аяқ-қолы дір-дір етеді. Семен бетіне үңіліп еді, басын көтеріп, көзін ашты. Кірпіктері әлсін-әлсін қозғалды. Жанары жәудіреп, бұның келгеніне қуанғандай, көз ұшқынында үміт сәулесі жарқ етті. Семеннің аяуі шылық сезімі оянып кетті. Қолындағы етігін жерге лақтыра салып, жүн шекпенін шешті де: – Тұр бауырым, қане, кел киіндірейін, – деді. Шынтағымен сүйемелдеп орнынан тұрғызды. Денесі тап-таза, басы аман, бауыры бүтін, бет-әлпеті келісті адам екен. Семен оның иығына шекпенін жауып, белбеуін мықтап байлап берді. Басындағы жыртық бас киімін шешіп, кигізбек болып еді, өзінің басы жаурап кетті. Жаурай қоймас » деді де, бас киімін қайтадан киіп алды. Қалғаны бір Құдайдың қолында. Жүре аласың ба? Анау Семенге таңғалған кейіппен үнсіз қарап тұрды. Осы жерде қыстаймысың? Үйіңе тез жетуің керек. Әлің жоқ болса, мә, мына менің таяғыма сүйеніп жүр. Енді есіңді жиуың керек! Мен мына жердің жұртын түгел жақсы танимын. Сені бірінші рет көріп тұрмын. Мұнда не істеп жүрсің?
Ешкімге айтпаймын. Мүмкін, біреулер тонап кеткен болар, ә? Құдай осылай жазалады, – деді күрсініп. Бейтаныс жан үндемеді. Семен таңғалды. Жынды дейін десең, сөзі түзу. Сау дейін десе жауабы біртүрлі. Бейтаныс Семеннің көлеңкесі іспетті соңынан бір елі қаларемес. Жел тұрып, Семеннің жейдесінің астынан уілдеп барады. Мастығы тарқап, тоңа бастады. Мұрнынан су ағып, қалш-қалш етіп, тістері сықырлап қоя берді. Әкелген тоның қайда? » деп ашуланса, не демекпін? » Матрена жайлы ойласа болды, Семеннің көңілі жабырқап қоя береді. III Семеннің әйелі таңертеңнен үй ішін жинап, шаруаға көңілді кірісті. Ағаш жарды, су тасыды, балаларын тамақтандырды. Қамыр ашытып нан пісірмек еді, Семеннің түскі асты басқа жақтан ішетіні есіне түсті. Демек, нан ертеңгі таңғы асқа да жетеді деген сөз. Үйде ұн аз қалды. Амалдап жұмаға дейін жеткізу керек » деп ойлады да, күйеуінің жыртық жейдесін жамамақ болды. Жамап отырып күйеуі қойдың терісін әкелетіні, одан өзіне арнап тон тігіп беретіні, киіп ап көршілеріне қалай мақтанатыны көз алдына елестеді. Семен аңқау.
Оған айғыр егіз құлындапты десе де сенеді. Сегіз сомың аз ақша емес. Үлкен тонға жетеді. Иленген теріден болмаса да, жақсы тон алуға болады. Алдыңғы қыста тонсыз қалай қиналған едік. Суға да шыға алмай қалдық емес пе? Қазір ол жалғыз тонмен түзде жүр, мен болсам үстіме не киерімді білмей мұнда отырмын, Жә, өзінің де келіп қалатын уақыты болды. Қайда жүр екен? Ішіп кетпесе болғаны еді... » Матренаның осыны ойлағаны сол еді, баспалдақ сықыр-сықыр етіп, үйге екі адам кіріп келді. Бастары салбыраңқы. Біреуі бейтаныс. Үстіне бұлардың жалғыз тонын жамылып апты. Әйелі мұны көріп « Алған ақшасын араққа жұмсап, әбден көңіл көтерген екен. Онысымен қоймай қасына қаңғыбас досын ертіп келіпті » деп ашуланып кетті. Матрена оларға төрді нұсқап, өзі пештің түбіне барды. Бәрінен де оған Семеннің ертіп келген адамы күдікті көрінді. Жергілікті емес. Үстіне киген шекпенінің ішінде жейде жоқ, басы жалаңбас. Кіргелі бері не қимылдамады, не басын көтермеді. Семен бас киімін, күртесін шешті де: – Матрена, бізге тамақ берші, – деді. Матрена өзімен-өзі бірдеме деп бұрқылдап жүр.
Екеуіне кезек-кезек қарап, басын шайқай береді. Се­мен әйелінің ашуға булығып тұрғанын байқады, бірақ байқамағансып: – Кел үстелге отыр, бауырым, қазір тамақ ішеміз, – деді. Бейтаныс адам үстелге жайғысты. Матрена жарылып кетуге шақ қалды. Сен не, миыңды ішіп қойғаннан саумысың? Таңертең « тон әкелем » деп кетпеп пе едің, ол аздай қасыңа жалаңаш қайыршыны ертіп келіпсің. Сендер секілді алқаштарға берер тамағым жоқ. Сен алдымен мұның қандай адам екенін сұрасаңшы... – Одан да ақшаны қайда құртқаныңды айт! Семен шекпенінен бір қағазды шығарды да, үстелдің үстіне қойып: – Міне ақша, ал Трифонов қайтармады, ертең берем дейді. Матрена одан бетер ашуланып кетті. Үстелдегі ақшаны тығып қоюға әкетіп бара жатып: – Маскүнемнің бәрін тойдыратын жайым жоқ, – деді. Саған күйеуге тиіп жүрген менде де ес жоқ. Шешемнің айтқанын тыңдауым керек еді, – деп, шешесі есіне түсіп кетті ме, әлде ашудан ба, тамағына өксік тірелді, – кезінде шешемнің жасауыма берген маталарын да сатып іштің, бүгін тонға барып, оны да араққа айырбастадың. Сенде ұят деген атымен жоқ.
Семен оған тек жиырма тиынға ғана ішкенін, ал қасындағы адамды қалай жолықтырғанын айтайын десе, Матрена сөз берер емес, тіпті он жыл бұрынғыны қозғап кетті. Мүмкін менде ұят деген нәрсе жоқ та шығар » деп ойлады. Матрена бұрқылдап-бұрқылдап « сөз өтпейді бұған » дегендей, Семеннің жеңінен ұстап: – Бешпентімді өзіме қайтар! Өзің не болсаң, соя бол! Семен үстінен шолақ бешпентті шеше беріп еді, қатыны бар ашумен бешпентке жармасып, жұлып алмақ боп тартып қалды. Бешпенттің тігісі сөгіліп, екіге айырылды. Мұнысына өзі ұялып, беті қызарып кетті. Ұяты ашуын тез қайтарды. Онысын қонаққа білдірмейін деп, бешпентін үстіне жамыла салды да, сыртқа беттеді. Осы кезде ғана көңілінде бейтаныс адамға деген қызығушылық оянды. IV Матрена күйеуінің жанына ақырын барды да, құлағына сыбырлады. Үстінде дымы жоқ қой. Дені дұрыс адам болса, жалаңаш жүрмес еді... – Мен бағанадан бері осыны айтқым келген, бір тыңдайтын емессің. Шіркеудің жанынан өтіп бара жатсам, мына бейшара жалаңаш, тоңып жатыр екен. Жаз емес қой, аяп кеттім. Байғұс. Өліп те қалуы мүмкін еді.
Өзінен; сұрасам « Құдай жазалады » дейді. Ер адамның басынаі не келіп, не кетпейді. Киіндірдім де, алып келдім. Басқа не істемекпін? Көріп тұрып қайрылмағанымыз – күнә болар. Сол үшін Құдай бізді де жазалауы мүмкін ғой. Семеннің мына сөзіне Матрена тағы ұрыспақ болыл еді, ана байғұстың түрін көріп, үндемеді. Ол қимылсыз орындықтын, шетінде ғана жайғасқан. Қолдарын тізесіне қойып, басын кеудесіне дейін салбыратып отыр. Осы жанжалға себепкер өзі секілді. Құдайды аузына алғасын ба әлде бейтанысты аяды ма Матренаның да мейірімі ояна бастады. Оның да өзі секілді пенде екені есіне түсіп, жүрегі елжіреді. Пештің қасына барып, үйдегі бар тағамды үстелдің үстіне шығара бастады. Ыдыс аяқты әкеліп, қою квасты ортаға қойды. Соңғы нанды да дастарханға әкелді. Семен қонағын үстелге жақын отырғызып: – Кел, досым, тойып ал, – деп нан турай бастады. Ал Матрена болса, үстелдің шетінде жұмбақ адамнан көз алмай отырды. Қараған сайын аяушылық сезім оянып, бауырындай жақсы көріп кетті. Кенет бейтаныс жан таңданған кейіпте басын шайқады да, Матренаға ка­рал, жымиды.
Тамақтанып болған соң Матрена үстелді жинап жа­тып одан: – Қай жақтансың? Амал жоқ. Осылайша жалаңаш, тоңып жатқан жерімнен, Семен көріп, аяп, үстіндегі шекпенін кигізіп, осында ертіп келді. Мұнда сен де маған жаның ашып, тамақтандырдың. Жақсылықтарың Құдайдан қайтсын! Матрена орнынан тұрып күндіз жамаған Семеннің жейдесін, одан басқа да киім-кешек әкеліп: – Міне, ал, байқауымша, сенде жейде атымен жоқ сияқты. Мыналарды киіп ал да, қалаған жеріңе жатып демал, – деп, жарықты сөндірді де, ұйықтауға кетті. Бірақ төсекке қисайғанымен көзі ілінбеді. Жұмбақ адам жайлы ойлады. Ертеңгі асқа нан қалмағаны, қайдағы бір кезбеге жейде мен киім бергені есіне түссе, іші ашып кетеді. Ал кезбенің риза болып, күлімдеп қарағаны елестесе жүрегі елжіреді. Матрена былай бір, олай бір дөңбекшіп ұзаққа деиін ұйықтай алмады. Семен де ояу секілді. А, Семен! Таңғы шайға не қоярымды білмеймін. Маланья құдағидан сұрайын 6а? Матрена біраз үнсіз жатты да: – Анау жаман адам емес сияқты, бірақ өзі туралы ешеңе айтпайды, жасыратыны несі? Шынымен қиналатын шығар. Семен не айтарын білмеді.
Теріс қарап жатты да, аю құсап қор ете түсті. V Ертеңінде Семен ерте оянды. Балалар ұйықтап жатыр екен. Әйелі көршілерден қарызға нан сұрауға кетіпті. Кешегі ертіп келгені төбеге қарап ойланып отыр. Өңі кіріп қалған секілді. Күн көру керек. Қолыңнан жұмыс істеу келе ме? Бұрын немен айналысқансың? Менің қолымнан ештеңе келмейді. Қайран қалған Семен: – Қалайша? Адам деген бір нәрсемен айналысып күн керу керек қой... – Иә. Егер адамдар үйретсе, мен де істеймін. Ал, бірақ, күн көру керек. Бұл өмірдің өзгермес қағидасы. Не жұмыс берсем, соны істейсің. Есесіне аштан қалдырмаймын. Мен бәрін тез үйреніп алам. Тек не істеу керектігін айтсаң болды. Семен саусағына иірілген жіпті орады да, ұшын туйе басады. Енді Семен жіпті қалай күйдіру керектігін көрсетті. Оны да Михайл бірден қағып алды. Сосын жіпті қалай есетінін, етікті қалай тігетінін үйретті. Семен қандай жұмыс көрсетсе де, ол тез түсініп, үшінші күннен соң өмір бойы етік тігіп жүргендей шаруаға кірісіп кетті. Жұмысы тындырымды, тамақты аз ішеді, жұмыстан сәл босаса, үнсіз төбеге қарап отырады.
Көшеге шықпайды, артық сөз айтпайды, қалжыңдамайды, күлмейді. Оның күлімсірегенін бұлар алғаш келген күні Матренаның тамақ бергенінде ғана көрген... VI Осылайша күндер зымырап өтіп жатты. Михаил болса Семеннің туған бауыры секілді үйінде тұрып, жұмысын істеп жүрді. Осы кезден бастап Семеннің шеберлігі ел аузына ілікті. Ел Ішінде « Семеннің малайы Михаил секілді ешкім етікті мықты тіге алмайды » деген сөз тарады. Сөйтіп Семеннің үйіне жан-жақтан етік тіктіруге адам ағылып жатты. Қыстың бір күнінде Семеннің есігінің алдына үш ат жеккен арба келіп тоқтады. Арбадан бір жас бала түсіп, жүгіріп арбаның есігін ашты. Одан үстінде үлкен тоны бар, бір дәулетті адам түсіп, үйге беттеді. Матрена жүгіріп есік ашты. Шонжар үйге кірді. Басы төбеге сәл ғана жетпей тұр, денесі бүкіл бұрышты алады. Семен орнынан тұрып, шонжарға иіліп сәлем беріп, таңырқаған кейіпте қарады. Бұрын-соңды мұндай алпамса жанды көрмепті. Семеннің өзі ірі емес еді, Михаил арық, ал Матрена тіпті кішкентай. Ал мынауың басқа бір әлемнен келгендей көрінді. Екі беті қып-қызыл, мойны бұқаның мойнындай, біртұтас.
Сірә, шойыннан жасалған ба дерсің... – Отағасы, етікші қайсысың? Бай әлгіндегі жүгіріп есік ашқан қызметшісіне: – Әй, Федька, тауарды алып кел! Бай түйіншекті алып, үстелдің үстіне қойды да: – Шеш! Семенге қаратып, затын нұсқап: – Ал, етікші, жақсылап тыңда! Тауарды көріп тұрсың ба? Сен, ақымақ, мұндайды өміріңде көрмегенсің. Немістің тауары. Бақандай жиырма сом тұрады. Семеннің аузына сөз түспей қалды. Маған осы тауардан етік тігіп бере аласың ба? Бай қабағын түйіп, саусағымен нұқып, айғай салды. Кімге, қандай тауардан тігіп отырғаныңды ойлан. Жыл бойы тозбайтын, жыртылмайтындай етіп тік. Қолыңнан келсе істе, істей алмаймын десең, тауарды бекерге кесіп, бүлдірме. Алдын-ала ескертіп қояйын, егер бір жылға жетпей жыртылатын, не қисаятын болса, сені түрмеге қаматамын, ал жақсы тіксең, еңбегің үшін он сом ақша төлеймін. Келісесің бе? Семен не айтарын білмей, абдырып қалды. Михаилға бұрылып: – Не істейін? Михаил басын изеп: « Ала бер » деген ишара танытты. Семен Михаилдың тілін алып, етік тігуге келісті.
Бай қызметшісін шақырып, аяғындағы етігін шешкізді де: – Өлше! Семен он оралған қағазды алып, тізерлеп отырды да, байдың шұлығын былғап алмайын деп, қолын алжапқышына сүртті. Аяғын өлшеуге кірісті. Балтырын өлшеп бастап еді, қағаз жетпеді. Өте жуан екен. Семен үлкенірек қағаз іздей бастады. Шонжар үйдің ішін ала көзімен әрі-бері шолып, Михаилға көзі түсті. Семен де Михаилға бұрылып қарады. Михаил жымиып күліп тұр екен. Қайталап айтамын, етік тозбайтындай болсын. Әрі уақытынан кешіктірме. Бай, етігі мен тонын киіп, кетуге ыңғайланды. Есіктен еңкеюді ұмытып кетіп, төбеге басын аямай ұрды. Онысына қатты ашуланып, есікті бар екпінімен бір тепті. Қызметші балаға бірдеңе деп ұрысты да, арбасына отырып, кетіп қалды. Ол кеткен соң Семен: – Не деген адам? Мұны ұрып та өлтіре алмассың. Есігімізді сындыра жаздады ғой – деді. VII Семен Михаилға қарап: – Теріні алуын алып алдық, енді басымыз бәлеге қалып жүрмесін. Тауары да өзі секілді екен. Қате істеп қоймасақ болғаны. Сенің көзің менен өткір ғой, сен үстін тік, ал мен астыңғы жағын тіге берейін.
Михаил байдың тауарын үстелдің үстіне жайып, екі қабатынан алып, пышақпен кесе бастады. Михаилдың қимылын қалт жібермей бақылап отырған Матрена таңғалды. Әйелдің де етікшіліктен хабары бар еді, бірақ Михаилдың не кесіп жатқанын түсінбеді. Ол етікке емес, басқа нәрсеге арналғандай, дөңгелек етіп пішіп жатыр. Айтайын деп оқталды да: « Бір ойлағаны бар шығар » деп үндемеді. Михаил былғарының екі сыңарын да қиып, етік секілді емес, жеңіл аяқ киімге ұқсатып ұшынан бастап пішті. Матрена бұған тіпті таңғалды, бірақ үндемеді. Семен орнынан тұрып қарап еді, байдың тауарынан Михаил етік емес, мәсі сияқты бірдеңе тігіп қойыпты. Семеннің төбе шашы тік тұрды. Бай саптама етікке тапсырыс берді, бұл шырақ, өкшесі жоқ жеңіл сүйретпе тігіпті. Тауарды бүлдірді. Енді байға не демекпін? Мұндай тауардың табылуы да қиын. Мені тірідей көмдің ғой! Бай етік тік деп еді, мынауың не? Осы кезде біреу есік қақты. Жайлап терезеден сығалап еді, байдың шабарманы екен. Мат¬рена есікті ашты. Етік енді керек емес. Уйге жеткенде арбаның есігін ашып қарасақ, денесі мұздай болып, сіресіп қалапты.
Әрең дегенде шығардық. Сосын әйелі мені сіздерге қайта жіберді. Тігіп біткенше күтіп, алып кел » деді. Сол үшін келдім. Михаил үстелдегі тауардың қиындыларын орамға келтіріп жинады, сосын дайын болған аяқ киімді бірбіріне қағып, алжапқышына сүртті де қызметші баланың қолына ұстатты. Ол тез дайын болғанына қуанып, алғысын айтып шығып кетті. VIII Михаилдың Семенмен бірге тұрып жатқанына биыл алтыншы қыс болды. Михаил сол баяғыша ешқайда шықпайды. Келгелі екі-ақ рет езу тартып жымиғаны болмаса, артық мінез танытқан емес. Алғашқысы Матрена тамақ бергенде, кейінгісі бай етік тіктіруге келгенде жымиды. Семен оның еңбегіне дән риза. Ісі тиянақты. Оны бұрынғыдай « қайдан келдің? » деп те мазаламайды. Қайта Құдайдан « кетіп қалмаса екен » деп тілеп отыратын болды. Бір күні Семен Михаилдың сыртқа тесіліп қарап тұрғанын көрді. Далада егіз қызын жетектеп мұның үйіне қарай бір әйел келе жатыр екен. Егіз қыздың бірінің аяғы ақсақ секілді, сылтып басады. Әйел үйге кіріп келді де: – Отағасы, амансыздар ма? Төрлетіңіздер. Әйел орындыққа жайғасты. Екі қыз үй иелерін жатырқап, әйелдің тізесіне жармасты.
Кебістің үстіңгі жағын матамен айналдырып тіге аламыз. Міне, мынау – Михаил, бұл етік тігудің хас шебері. Семен михаилға қарап еді, ол қыздардан көзін алмай қарап отыр екен. Семен таңғалды. Қыздардың сүйкімді екені рас. Көздері қара, беттері алқызыл, томпиған. Киімдері де өздеріне жарасып тұр. Бірақ Михаилдың ескі танысын көргендей қадалып отырғаны қайран қалдырды. Семен қыздардың аяғын өлшеуге кірісті. Қисық біткен аяққа біреу, ал түзу аяққа үш кебіс тік. Бұлар егіз, екеуінің аяғы бірдей, тек қисық аяқ болмаса... – деді әйел. Туа біткен дерт пе еді? Асырап алғанмын. Екеуіне ықыласың ауып тұрғаны көрініп тұр, – деп Матрена сөзге араласты. Екеуін де өзім еміздім. Өз баламнан кем көрмедім. Менің де осылармен жасты ұлым болатын. Бірақ шетінеп кетті. IX Әйел бар оқиғаны басынан бастап айтып берді. Сейсенбі күні әкесінен айрылса, үш күннен соң шешесі көз жұмды. Мен бұлардың әке-шешесімен көрші едім. Әкелері орманда ағаш кеседі. Үстіне ағаш құлап, денесін басып қалды. Дәрігерге жетпей көз жұмды. Екі күннен соң шешелері мына егізді босанып жатып жан тапсырды.
Ертесіне көрші әйелдің халін білуге барсам, соңғы демін алып жатыр екен. Өліп бара жатып бір қызының үстіне аунап түсті. Міне, қараңыз, содан мына бейшараның аяғы қисық бітті. Жұртты шақырып, өлікті жуып-шайып, табытқа салып, жерледік. Ол кезде менің екі айлық балам болатын. Кішкентай қыздарды сүтпен тамақтандырмаса, өліп қалуы мүмкін еді. Жұрт маған: « Мария, сен әзірге қыздарды баға тұр. Кейін не істейтінімізді ойланып, көре жатармыз » деді. Мен бірінші мына сау аяқтыны еміздім, ал мынаны « адам болады » деп ойламадым. Кейін нәрестенің қатты қиналғанына жаным ашыды. Аяп кеттім. Сосын оны да еміздім. Ол кезде күш-қуатым бар, жас едім. Жеп жүрген тамағым да құнарлы еді ғой, шіркін. Құдай да шаршатпай, көкірегімді сүтке толтырып қойды. Үшеуін алма-кезек емізіп жүргенімде екі жасар өз ұлымнан айрылдым. Бірақ жағдайымыз жақсы. Бір көпестің диірменінде жұмыс істейміз. Айлығымыз тәуір. Тек осы екі қыздан өзге бала сүймедік. Кейде осы екі қозым болмаса қалайша өмір сүрер едім деп ойладым. Өмірімнің шырағы да осылар.
Әйел бір қолымен ақсақ қызын құшақтап, көзінің жасын сүртті. Матрена ауыр күрсініп: – « Әке-шешесіз өмір сүресің, ал Құдайсыз бір күн де өмір сүре алмайсың » деген мақал бекер айтылмаған ғой, – деді. Олар өзара әңгімелесіп болған соң, үй иелері қонағын шығарып салды. Семен Михаилға қарап еді, қолын тізесіне қойып, жоғары қарап, күлімсіреп отыр екен. X Семен, оның қасына келіп, не болғанын сұрады. Михаил орнынан тұрып, алжапқышын белінен шешті де, Семен мен Матренаға қарап: – Кешіріңдер. Бүгін мені Құдай кешірді, сендер де кешіңдер, – деді. Үй иелері аң-таң. Михаилдің жүзі нұрланып, керемет бір түрге енді. Семен оған басын иіп: – Михаил, байқауымша, сен жай адам емессің. Сені бұдан артық ұстай алмайтын секілдімін. Бірақ сен бір нәрсені түсіндірші. Неге үнемі тұнжырап жүресің? Кездескелі бері үш-ақ рет жымиғаныңды көрдім. Бүгін міне нұрға бөленіп, жарқырап тұрсың, – деді. Бүгін кешірді. Сондықтан нұрға бөлендім. Ал, келгелі бері үш рет жымиып күлгенім, Құдайдың үш ауыз хикметін білуім керек болатын.
Біріншісі алғаш Матрена тамақ бергенде түсіндім, сол үшін езу тартып едім. Екінші бай етік тіктіруге келгенде ұқтым. Міне, бүгін егіздерді көргенде Құдайдың үшінші хикметін таныдым. Содан түйін ше шіліп, жарқырап кеттім. Мен періште едім. Бірде Жаратушы ием, мені бір әйелдің жанын алу үшін жіберді. Әйелге келсем, ол егіз босанып, жағдайы нашарлап жатыр екен. Тіпті сәбилерін бауырына басуға шамасы жоқ. Нәрестелері тырбаңдап жатыр. Әйел мені көріп, бәрін түсінді де, жылап: « Құдайдың періштесі! Күйеуімнің үстіне ағаш құлап, кеше қайтыс болды. Әлі топырағы кепкен жоқ. Оның артынан мен кетсем, мына жетім қозыларды кімге тастаймын. Бұларды бағатын не бауырым, не туысым жоқ. Жанымды алмашы. Тым болмаса есейгенше жандарында болайын. Менсіз қайтіп өмір сүреді? » деп жалынды. Менің жаным ашып, бір қызды шешесінің бауырына салып, екіншісін қолына әпердім де, қайтадан көкке ұштым. Құдайға келіп: « Әйелдің жанын ала алмадым. Жаңа ғана босаныпты. Күйеуі үш күн бұрын дүние салған. Аянышты. Әйел маған жылап, жанын алмауды өтінді » дедім.
Құдай: « Бар да әйелдің жанын ал! Саған үш сұрақ жасырам! Адамның бойында не бар? Пендеге нені білу нәсіп болмаған? Адамның хикметі неде? Осының жауабын тапқан соң қайтадан аспанға ораласың » деді. Қайтадан жерге түсіп, әйелдің жанын алдым. Нәрестелер тұл жетім қалды. Өлі дене төсектен домалап, бір қыздың аяғын басып қалды. Мен көкке ұшып, әйелдің жанын Құдайға апарып бермек едім, жел соғып, қанатым сынып кетті. Оның жаны Құдайға жалғыз ұшты да, мен жерге құлап түстім. XI Осылайша бір күнде пенденің кейпіне еніп шыға келдім. Әу баста, Құдай адамды барлық жаралыстан артық жаратты. Сол кезде топырақтан жаралған пенденің періштеден қалайша артық екенін түсінбейтінбіз. Адам кейпіне енген соң қарным ашып, тоңа бастадым. Тіпті жанымды қоярға жер таппадым. Айналама қарасам, анадай жерден шіркеу көрінді. Қуанып кетіп, ішінде құдайына қараған жан бар шығар деп, жүгіріп барсам есігі жабық екен. Ішінде ешкім жоқ. Қатты тоңып бара жатқан соң, шіркеуді ықтай тұрайын деп ойладым. Қарным шұрылдап барады. Алғаш рет қарным ашты.
Бір кезде қолында етігі бар, өзімен-өзі күбірлеп келе жатқан Семенді көрдім. Өзі ішіп алған. Көрден жаңа шыққан өлік секілді. Тірі өлік. Мен « бұл адам маған көмектесе қоймас » деп ойладым. Өйткені оның ойында тек тон мен нан болған. Түрі адам шошырлық. Ол маған үрейлі кейіппен бір қарады да, айналып кетті. Менің көңілім одан әрі құлази түсті. Сәлден соң, Семеннің бері қарай келе жатқанын көрдім. Алғашында үстінен мәйіттің иісі шығып тұр еді, енді Құдайдың сипатын көрдім. Қасыма келіп, мені киіндіріп, үйіне әкелді. Есіктен кіре бергенімде алдынан арпылдап әйелі шықты. Одан да тірі өліктің түрін көрдім. Өлексенің күлімсі иісі шығып қолқаны бітеді. Тұншығып кеттім. Ол мені далаға қуып жібермек болды. Кенет күйеуі Құдай жайлы айтып еді, әйел де дереу өзгеріп шыға келді. Бізге тамақ беріп жатқанда жамалынан Құдайдың сипатын көрдім. Сол кезде Жаратқанның « Адамның бойында не бар? » деген сөзі есіме түсті. Мен махаббаттың ұшқынын байқадым. Арада бір жыл өткесін, бай етік тіктіруге келді « Тозбайтындай етік тік! Бір жылға шыдайтындай болсын » деп әмір ете бастады.
Мен сол кезде оның жанынан Әзірейіл періштені көрдім. Байдың күн батпай өлетінін білдім. Сонда маған мынадай ой келді: « Адам бір жылға қамданады, бірақ тағдырының қалай өзгерерін білмейді ». Осымен Құдайдың екінші жұмбағының сыры ашылды. Ертеңін біліп жүру пендеге нәсіп болмаған екен. Бүгін әйел екі қызды ертіп келгенде, қыздарды бірден таныдым. Есіме жан тапсырған қыздардың шешесі оралды. Әке-шешесіз адам өмір сүре алады, ал Құдайсыз бір сәт те өмір сүре алмайды екен. Өгей шешенің бойынан Құдайдың сипатын көрдім. Ол жетімдерді зор махаббатпен жақсы көрді. Осымен Құдайдың жасырған соңғы жұмбағы шешіліп, мен періште қалпыма келдім. XII Бір кезде Михаил толған айдай жарқырап, көз шағылысардай нұрға бөленді. Даусы өзінен емес, аспаннан шығып тұрғандай естілді. Шешесі жетім балаларының тағдыры қалай өзгерерін біле алмады. Бай соңғы демінің қашан үзілерін сезбеген күйі кетті. Мен адам бойындағы мейірім-махаббаттың арқасында тірі қалдым. Жетімдер де өгей әйелдің махаббатының арқасында аман қалды. Адамдар да Тәңірі махаббатының ұшқыны болған соң ғана мәңгі өмір сүріп келеді. Құдайдың адамды ерекше жақсы көретінін білетін едім. Бірақ не үшін, қай қасиеті үшін сүйетінін білмедім.
Енді көзім жетті. Олардың мейірім, махаббатына сеніп, соған сүйсінеді екен. Адамзат қара бастың қамымен емес, мейірім-махаббаттың күшімен ғана тірі. Кімнің жүрегі махаббатқа толы болса, оның бойында Құдайдың нұры бар. Себебі махаббаттың бастауы – Тәңірі ». Періште Құдайға зікір айтқанда үйдің қабырғасы сілкініп кеткендей болды. Төбеден ғайыптың терезесі ашылып, нұрлы бағана көрінді. Семен әйелі екеуі көзін жұмып, жерге жата қалды. Періштенің арқасына қанат бітіп, аспанға ұшып кетті. Семен есін жиғанда жанында әйелінен өзге ешкім болмады. Аударған Ә. Нәби ИВАН ИЛЬИЧТІҢ ӨЛІМІ Иван Ильич – Петербордағы бір шенеуіктің баласы. Әкесі түрлі министрлік пен департаментте жұмыс істеп, үлкен қызметтерде болған. Туған ағасы оқуды бітіре сала әкесінің жолын қуып, ол да тәп-тәуір шенге ілікті. Қарындасы болса, атақты бір баронға күйеуге тиеді. Ильич тумысынан ақжүрек, көпшіл, қабілеті ерекше болды. Заңгер мамандығын сүйіп таңдады. Оқуды бітірген соң, губернатор оны бір аймаққа үлкен қызметке тағайындады. Жұмысқа кіріскен күннен бастап іскер ретінде көрінді. Үлкенмен де, кішімен де шынайы тіл табысты. Тапсырманы мүлтіксіз орындап отырды. Бес жылдан кейін оны басқа қызметке ауыстырды.
Бұл жолы сот тергеушісі қызметіне кірісті. Мұнда да таныстығы кеңейіп, мансабы шарықтай берді. Тіпті ол 1864 жылғы ережелерді жасаушылардың қатарына енді. Жалақысы да жоғары болды. Жаңа қызметке келгеніне екі жыл толғанда өзінің болашақ жары Праскова Михель Федоровнамен танысты. Махаббатпен үйленді. Михель Федоровна да дворянин тұқымынан еді. Сыр сымбаты келіскен аруды көрген бойдан өзіне тең жар санады. Жұрт та сыртынан бұларды жарасымды жұп деп тамсанып отыратын. Алғашқыда жас жұбайлардың өмірі тәтті сезімге толы болды. Күнде бір-бірін сағынышпен күтіп, аялаумен өтіп жатты. Жаңа үй сатып алып, оны әсем жиһаздарға, ыдыс-аяқтарға толтырды. Әйелі жүкті болам дегенше өмірі ертегідей өтіп жатты. Ильич те жұмысымен қатар отбасылық міндетті абыроймен атқарғанына риза болып жүретін. Бәленің бәрі сүйіктісінің жүкті болғанынан басталды. Әйелі оны жөнсіз қызғана бастады. Не болса соған тиісетін әдет шығарды. Басында Ильич мұны еркелік деп елемей қойған. Бұрынғыдай үйіне достарын шақырып, олармен карта ойнап жүре берді. Бірақ баланың айы-күні жақындаған сайын әйелінің дауысы да жуандай түсті. Енді оған әйелдің жайын түсіну үшін онымен бірге үйде отыруына тура келді. Достарымен де қатынасын үзе бастады.
Ильич отбасылық өмірдің бұлай өзгеретінін білмеген. Үйлену дегенді салулы төсек, жылы үй деп түсініп келген еді. Енді үйден қашып, көп уақытын жұмыста өткізетін болды. Жанына тыныштық сыйлаған жұмысын онан сайын жақсы көріп кетті. Үш жылдан кейін Ильичтің қызметі көтеріліп, прокурордың көмекшісі атанды. Жаңа қызмет, жаңа міндет, біреуді сотқа сүйреу, тергеу, қамау – барлығы оның жұмысқа деген ынтасын арттырды. Өмірге бала келді. Сосын тағы да сәбилі болды. Балалары көбейген сайын әйелінің де күңкілі көбейе берді. Ильич қанша тырысса да оның көңілін таба алмады. Ұзамай Ильичті басқа бір губернияның прокуроры етіп тағайындады. Ол отбасымен сонда көшіп барды. Айлығы бұрынғысына қарағанда өсті. Бірақ оның өзі әйеліне жетпеді. Тіпті мұнда көшіп келгені оған ұнамады. Әйелі кінәні күйеуіне артты. Осылайша Ильичтің мазасыз өмірі өтіп жатты. Отбасымен көп уақыт өткізуге тырысты. Қара жамылған жұбайының қас-қабағын аңдып күн кешті. Бірақ қанша тырысса да, сүйіктісімен сыйластық сәттері кеми берді. Ондай кезде ол өзін жұмыспен ғана жұбататын. Өміріне тек осы ғана мән беріп тұрғандай болды. Арада тағы да жеті жыл өтті.
Ильичтің қызы он жетіге, ұлы онға келді. Жалғыз тұяғының әке жолын қуып заңгер болғанын қалаған, бірақ қырсық әйелі ерегісіп оны гимназияға берді. Оның өзі біраз айғай-шуға ұласып барып бітті. Ильич бұл кезде қырыққа таяп қалған әккі прокуpop еді. Енді сот болуды қалады. Жан-жақтан келген басқа қызметтік ұсыныстарға келіспеді. Университет қалашығындағы бір сот төрағасының орнын көздеп жүрді. Бірақ Гоппе деген әріптесі оның алдын орап кетті. Бұл жағдай Ильичке оңай тимеді. Ол Гоппемен әрі басшылықпен ашық ерегіске кетті. Олар да қырсығып тағы бір тағайындаулар кезінде Ильичті ұмыт қалдырды. Бұл 1880 жыл еді. Ильич үшін ауыр жыл болды Жалақысы бір басына жетпей жатты. Қызметін көтерудің орнына министрлік оны ұмытып кеткендей болды. Өмір әділетсіз көрінді. Тіпті әкесі де көмек көрсетуін қойды. Өмірінің әділетсіз шешімдері әрі әйелінің ара сияқты ызыңдай беруі, қарыздан қарызға белшеден батып, аз айлықпен күн көрудің қиын екені жанына қатты батты. Осы жылдың жаз айында ол демалыс алып, әйелі екеуі қайнағасының ауылында біраз тынығуды ойлады. Бірақ алғашқы күні-ақ ауылда іші пысып кетті. Бірінші рет жұмыссыз адамның күйін кешті.
Одан да Петерборға барып еңбегімді бағаламай жатқан басшылықпен бетпе-бет сөйлесейін », – деп ойлады. Түнімен дөңбекшіп ұйықтай алмады. Таң ата әйелі мен қайнағасының дегеніне көнбей, Петерборға жолға шықты. Ойында тек бір-ақ мақсат болды: қалайда бес мың сом жалақы алатын жұмыс табу. Тіпті ол банкте, әкімшілікте, жол бойында, кеденде болсын, әйтеуір жалақысы бес мың сом болса, болғаны. Болмаса, министрліктен кету. Осылай нақты шешім қабылдады. Бұл сапар ол үшін сәтті болды. Курскіде ескі танысы Ф.С.Ильинмен бірге бір кемеде кездесті. Ол оған жақын күнде министрлікте ауыс-түйіс болып, Петр Ивановичтің орнына Иван Семенович келетінін айтты. Бұл Ильич үшн қуанышты хабар еді. Көп ұзамай ауыс-түйіс басталды. Ол Петербургке келіп өзінің досы Захар Ивановичті тауып алды, оған жағдайын айтты. Захар сөзге келмей, ертесіне оны жаңа қызметке тағайындауға уәде берді. Ол артынша әйеліне телеграмма жіберіп: « Захар Миллердің орнына келді. Ұзамай жаңа қызметке отырамын », – деді. Осы ауыс-түйістің арқасында Ильич министрліктен жалақысы бес мың сом болатын мансапты иеленді. Бұрынғы әріптестерінен екі есе биік тұрды.
Онан бөлек көшіп келуі үшін үш мың бес жүз сом және алды. Дұшпандарына деген кегі дереу ұмыт болды. Кеудесін шаттық кернеп, өзін бақытты сезінді. Қайнағасының ауылына көңілді оралды. Әйелімен де тез татуласты. Петерборда өзін қалай салтанатпен қарсы алғанын мақтана баяндады. Бұлар Петерборға аз күннің ішінде көшіп келді. Себебі Ильич оныншы қыркүйек күні жаңа қызметіне отыруы тиіс еді. Жаңа үйге орналасты. Жаңа жиһаздар, жаңа бұйымдар сатып алды. Шуақты күндері қайтадан басталғандай болды. Әйелі де анда-санда ұрысқаны болмаса, Петерборға көшіп келгеніне әрі күйеуінің сот төрағасы болғанына дән риза еді. Ильич те үйінде тыныштық орнату үшін әйелінің көңілінен шығуға тырысып бақты. Сот залында отырғанда да қылмыскердің тағдырынан гөрі әйелінің қамын ойлаумен болды. Бір күні түсқағаз сатып алып, дуалды жаңалап, әйеліне сыйлық жасамақ болды. Сатыға мініп тұрғанда аяғы тайып кетіп құлап түсті. Бүйрегі терезенің жақтауына оңбай тиді. Ильич ет қызуымен ауруын онша елемеді. Бар ойы әйеліне сыйлық жасау еді. Осылайша Петербордағы өмірі ертегідей өтіп жатқан. Бірақ соңғы кезде Ильичтің аузына жағымсыз дәмі келіп жүрді. Қарнының сол жақ тұсы ауыратын болды. Мазасы кетті.
Оның жайын түсіне қоятын әйелі ме? Қайтадан беттен алу, төске шабу, ұрыс-керіс басталды. Әйелі жиырма жыл бойы Ильичтің мазасыз мінезін шыдап келгенін, ұрыс-керісті үнемі сол бастайтынын айтып, күйеуін кінәлайтын болды. Ильич ауырып жүргендіктен, расымен де мазасы кеткен еді. Кейде « Мүмкін әйелім дұрыс айтады, үйдегі ұрыс-жанжалға мен кінәлі шығармын », – деп ойлана бастады. Дерті жанына батқан соң, көңіліне ешнәрсе жақпады. Сорпа ішіп отырып: « Ыдысың сынық, дастарқаның таза емес », – деп сынайтын болды. Біресе қызының шашына тиіседі, біресе баласының шайды төгіп алғанына ашу шақырады. Мұндай кезде әйелі де қарап қалмайды. Бетінен алып, баж ете түседі. Тіпті күйеуін жек көре бастады. Оған іштей өлім тіледі. Бір кезде « Япыр-ай, егер өліп қалса, мені кім асырайды? Ай сайын кім бес мың сом табыс табады? » деген сімсік ой қылаң бергенде, өз ойынан өзі шошып « Қой құрсын, одан да тірі жүрсін », – деп тәубесіне тез келетін. Күйеуі әкелетін бес мың сомнан айырылып қалатынын ойласа есі кетіп, түнімен дөңбекшіп шықты.
Ертесіне күйеуіне күлімсіреп келіп, дәрігерге қаралуын өтінді. Ильич дәрігерге барды. Дәрігер оны әрі қарап, бері қарап, ішкі ауруларын айтып жатты. Бірақ дөп басып диагноз қоя алмады. Соқыр ішегі немесе бүйрегінде бір кінәрат барын айтты. Ал Ильич үшін бір-ақ сұрақ маңызды еді. Бұл өміріне қауіпті ме әлде жоқ па? Дәрігер оған: – Мен сізге қайталап айтамын, мұны анализдер мен зерттеу қорытындысы айтады. Бірден кесіп айту мүмкін емес. Бірақ ауру қауіпті болмауы керек, – деді. Ильич үйіне қайтты. Жолда келе жатқанда оған өмірдің бәрі көңілсіз көрінді. Алғаш рет өмірден түңілді. Үйіне келіп бәрін әйеліне баяндады. Жұбайы бұл кезде қалпағын киіп, қызы екеуі бір жерге кетіп бара жатқан еді. Отағасының ауруы туралы естіп, көңіл күйлерін бұзғысы келмеді. Шешесі: – Жақсы бопты енді. Үйде жатып емдел. Дәрігердің жазып берген дәрілері қандай? Герасимді дәріханаға жіберейін, – деді. Ильич үйінде жатып дәрі-дәрмектерін іше берді. Бір жағынан « ауруым қауіпті емес шығар », – деп ойлады. Жақсы нәрселерді ойлауға тырысты. Біреумен сөйлессе, оның ауыратын жерін сұрап, оны өзімен салыстыратын болды.
Сол жақ бүйірі солқылдаған сайын өзін жұбатып « Бұл соқыр ішек шығар », – деп ойлады. Ал әйелі « Өзінің тапқан ауруы, енді бізді қинайтын болды », – деп уайымдады. Арада айлар өтті. Ильичтің ауруы күннен күнге асқына берді. Ұйқысы да қашты. Не ішсе де, аузына жағымсыз дәм келді. Ұзақ уақыт төсекте жататын болды. Мықты деген қаншама дәрігерлер қарады. Олар да ауруын дөп басып айта алмады. Бәрі соқыр ішек болар деп болжады әрі қауіпті емес, ұзамай жазыласың деп сендірді. Ішпеген дәрісі қалмады. Науқасы меңдеу тарта берді. Жанында Герасим деген қызметшісі болды. Ол пейілі таза, ақкөңіл әрі жас жігіт еді. Қарулы қолдарымен Ильичті көтеріп біресе төсегіне жатқызады, біресе орындыққа отырғызады. Ильич оған: – Герасим, менің жанымда отыру саған ауыр тиетін шығар. Мен сені қинай алмаймын, – дейтін. Ал ол болса: – Неге ауыр? Сіз науқассыз, ал біз сізге қарауымыз керек, – деп жауап беретін. Ильич төсекте жатқаннан гөрі аяғын көтеріп отырғанды жақсы көрді. Солай етсе, ауруы басылатын.
Герасим оның аяғын жоғары көтеріп, ұзақ уақыт жанында болды. Тіпті қожайыны тыныш ұйықтасын деп түнімен аяғын көтеріп тұратын. Шаршауды білмейді. Ильич қажет емес десе де, жанынан шықпай аяушылық білдірді. Басқалары оған дәл Герасим сияқты қарамады. Олар отағасы тыныш болсын деп аузына морфий мен апиын тықпалайтын. Қызы мен баласы әкесіне көп келе бермейтін. Баласы қорқақтау болды. Әкесінің ауырған халін көргенде қатты үрейленетін. Ильич те оның үрейін сезетін. Қызы да қайғысын бөлісіп жарытпады. Ал әйелінен жұбаныш таппады. Науқастанып оларды әдейі қинап жүргендей болды. Сондықтан жанында Герасим болғанын қалады. Ильич алғаш рет өлім туралы көп ойлай бастады. Басында өз ойынан қатты қорқып кететін. Жалғыз қалудан да қорқатын. Кейін бәріне де үйренді. Көбіне жылағысы келетін. Кейде өзін бала сезініп, біреудің аялағанын, сүйіп, еркелеткенін қалайтын. Ажалдың да алыста емес екенін анық сезе бастады. Сондай сәттерде ұзақ уақыт өз өмірі туралы ойлайтын. Бір күні ауруы жанына қатты батты. Герасим көрші бөлмеде отырған. Ол көзін жұмып: « Бұлай ауыратындай не жазып қойдым, не істедім? » – деді күбірлеп.
Ішінен бір дауыс: – Әй, Ильич, неге қиналасың, не қалар едің? Өмір сүргім келеді, – деді бұл. Қалай сонда? Өміріңнің қай шағын сағынасың? Ильич жауап қату үшін өмірінің жарқын сәттерін көз алдына елестетіп көрді. Бірақ ештеңе таппады. Тек балалық шағында ғана есте қаларлық тәтті кездер болған сияқты. Бірақ оның өзі көзіне ыстық көрінбеді. Балалық шақтан соң көз алдына шынайы өмірі елестеді. Заңгерлік оқу. Оның алғашқы жылында шынайы достық, пәк арман, тәтті қиялдар болыпты. Бірақ жоғары классқа көшкенде ол сәттері де кеми түскен. Сосын губернатордың қызметінде жүрген алғашқы күндерді есіне алды. Шіркін, қызға деген ізгі махаббат осы шақта басталған еді. Түнімен толқып ұйықтамай, ғашық болып еді. Бірақ оның соңы шатасу, адасуға соқтырды. Өмірі есейген сайын қызығы расыменде азая түскендей. Үйлену… Байқамай жасалған асығыс шешім сияқты. Артынша үнемі түңіліс. Мұрнына әйелінің жұпар иісі келді. Ол да бір қараса, жасанды қылыққа айналғандай. Өмірі бітпейтін қызметі, жетпейтін жалақысы – бәрі-бәрі алдамшы көріне берді. Бар ғұмырын соған арнапты. Неғұрлым өмірі мәнсіз болған сайын ажалы да жақындай түсіпті.
Мол ақша, жаңа лауазым, сұлу әйел үнемі өзін биікте жүргендей көрсететін. Ал енді қараса, өмірі аяғының астынан зуылдап өте шығыпты. Енді иттей боп қиналып өлейін деп жатыр… Сонда қалай? Қалайша босқа өмір сүргенмін? Өмірімнің мәнсіз, сұмпайы болуы мүмкін емес. Егер мәнсіз ғұмыр кешсем, онда неге өлейін деп жатырмын? Неге азапты өлім? Нені дұрыс жасамадым? Қай жерден қате кетті? Қалайша мені қара басты? Ильич өмірінен ауыз толтырып айта қоятын мағына таппай, қатты қорқып кетті. Жан дүниесі осылай арпалысып жатты. Енді маған не керек? Өмір сүру ме? Қай өмірді? Бұрынғыша мәнсіз өмірді жалғастыру ма? Сот болып адамның тағдырын шешу үшін бе? Ол өз өміріне қарғыс айтты. Бұрынғыдай өксіп жылауды да қойды. Оң жаққа басын бұрып, қабырғаға ұзақ қарап жатты. Ол қанша ойланса да, жауап таппады. Өзінің бұлайша азапты өліммен өлуін түсінгендей болды. Өмірдің мәнін түсінбей, дұрыс ғұмыр кешпеуі осылай азапты өлімге әкеліп соққан. Сол кезде барып оның миын торлаған сұрақтар жоғалғандай болды. Арада күндер өтті. Иван Ильич диванға сүйеніп, қабырғаға қарап отыруды әдетке айналдырды.
Көкейін тек бір-ақ сұрақ биледі. Өлім... Өлгенде қайда барам? Шынымен жоқ болып кетем бе? Мына үй, әйелім, бала-шағам қайда қалады? Өлгенде қандай сезім болады? Расымен өлім сәті таяғаны ма? Бір күні әйелі оған әртүрлі дәріні айтып бастап еді, ол оқты көзімен атып: « Құдай үшін маған тыныш өлуге рұқсат берші! » – деді. Басында ауруы солқылдағанда Ильичтің жанын көзіне көрсететін. Қазір Ильич үшін тән ауруынан гөрі жан ауруы, ар-ожданның дерті қатты батты. Бір күні Герасимге қарап отырып, басына бір ой сап ете қалды. Кезінде қатарластары жаман істі ойға алғанда бұл іштей қарсы еді. Басына келген жаман ойды қуып тастаушы еді. Егер сол кезде бұзық ойдың жетегінде кеткенде қазіргі отбасы, қызметі, өмірі, ортасы басқаша болар ма еді, кім білсін?! Ол ең болмаса өмірінің босқа кетпегенін дәлелдеу үшін түрлі ойды алға тартты. Бірақ бәрібір де дәлелі әлсіз болып шыға берді. Ақырында өмірін мағыналы етіп дәлелдеуге тырыспады. Ол қайтадан өмірінің жарқын, мәнді кездерін іздеуге тырысып жатты. Таңертең қызметшісін, әйелін, қызы мен дәрігердің келе жатқанын көрді.
Олардың сөздерін естігенде санасында бір шындық ашылғандай болды. Олардан өз бейнесін көрді. Кеше ғана өзі де осылай емін-еркін өмір сүрген еді. Енді бәрі жалған дүниеге айналыпты. Ильич оларды көргенде ішінде қызғанышы ойнады. Олар сау денесімен өзін қызғандырып жүргендей көрінді. Ол сол сәтте бәрін жек көріп кетті. Шіркеудің қызметшісі келіп мұны тәубеге келтірді. Содан кейін ол өзін жеңіл санап, үстіндегі ауыр ойдан арылғандай сезілді. Дін оның мәнсіз өмірін бүркемелеп уақытша жасырғандай болды. Қасында Құдай бардай сезінді. Бойына үміт бітті. Енді ол соқыр ішегін емдеп, жазылып кетуді ойлады. Дәрігерлер айтқан операцияны жасатуға бекінді. Ішінен « Өмір сүргім келеді, өмір сүрем » деген нық сенімде болды. Әйелі жанына келіп: – Сүйіктім, сен тәуір болғансың ба? Бірақ әйелінің киімі, Дауысы, сөйлеу мәнері – бәрі оған « Әй, Ильич, өмірің мәнді болмаса, бәрібір өлім қуып жетеді, сен қашып кете алмайсың » деп жауап қатып тұрғандай көрінді. Көзінде өшпенділік ойнап: « Жоғал! » – деді әйеліне айғайлап. Сол сәттен бастап оның ауруы қоза түсті. Үш күн Қатты қиналып, шыңғырумен болды.
Өзін бір қап-қара қаптың ішінде тұншығып жатқандай сезінді. Өлімнің тықыры құлағына анық естіліп жатты. Жақындаған сайын Ильичті үрей қысты. Ажалдан қатты қорықты. Қорықпаса да болар еді, бірақ мәнсіз өмірі кеудесіне қадалған түйреуіштей тұрып алды. Алқымынан біреу тұншықтырғандай болды. Өкпесі қысылып, тынысы тарылып жатты да, бір түпсіз орға түсіп кеткендей қиналды. Шұңқырдан шыққысы келіп олай бір, бұлай бір тырмалап жатты. Бұл үш күнге созылған азаптың соңғы сағаттары еді. Баласы бұл кезде әкесінің бір қолынан ұстап, қысып, жылап отырды. Ильич көзін әлсіз ашып оң жағына қарап еді, ұлын көрді. Оның жанында әйелі де жылап тұр екен. Ол оларды көріп аяп кетті. Сосын « Кетіңдер! » дегендей әлсіз ым қақты. Бір кезде ол бір қызық жайтты сезді. Денесінен бір нәрсе бұлқынып шыға алмай жатқандай көрінді. Оны шығарып жіберсем, денемнің ауырғаны басылар еді » деп ойлады. Мұрыннан ба? Әлде бөлініп-бөлініп денемнің барлық жерінен шыға ма? Мүмкін оны қимай, шығармай тұрған мен шығармын... Егер өлімді мойындап, Әзірейілге берілсем ше? Жаным жай табар ма?.. Не болса да көндім » деді.
Бір қызығы Әзірейіл көрінбеді. Бойындағы үрейі де жоғалып кетті. Өлім – досындай сезіле бастады. Көктен бір жарық нұр пайда болып оны өзіне тарта түсті. Иван Ильич сол кезде барып ажалдың сырын түсінгендей болды. Сол сәтте жаны жай тапты. Денесінен оңай шығып, жарық нұрға асығып аттана берді. Бірақ сырт көзге Иван Ильичтің жан тапсыру сәті екі сағатқа созылды. Оны сыртынан бақылап тұрған туыстарына өлім үрейлі көрінді. Иван Ильичке жақындауға қорқып тұрды. Денесін түртіп көрші » деп бір-біріне сыбырлап, сөйлеп жатты. Бірақ ешкім шынайы қайғырмады. Қайғылы хабар сот ғимаратына жеткенде әріптестері: « Ойбу-уй, бейшара өліпті ғой, ақыры. Енді оның орнына кім келеді? » – деп талқылап жатты. Оның өлімі көп адамның карьерасына жол ашқандай болды. Жұрттың бәрі: « Ильичтің орнына Алексеев келетін шығар. Алексеев кетсе, оның орнын Штабель немесе Винников басады », – деп өзара күбірлесіп жатты. Сонда айлығыма кеңсе қызметін қоспағанда сегіз жүз сом қосылады » деп ойлапты Федор Васильевич. Сөйтіп әйелімді бір қуантпасам. Әйтпесе, төркініме көмектеспедің деп кейін айтатын болады » деді ішінен Петр Иванович.
Яки қойған, бірақ түрлі диагноз қойды. Соңғы рет көргенімде ол жазылып келе жатқандай көрінген. Бірақ көп емес. Әй, үйлері де қашық қой, жердің түбінде тұрады. Петр Иванович жымиып күліп: – Сол ғой, әйелім де мені өзеннің ар жағынан үй сатып алғанымды кешірмейді, – деді. Әріптестері жиналып, Ильичтің үйіне беттеді. Бәрі де жол бойы кімнің, орнына кім жылжитынын есептеумен, болжаумен болды. Қазалы үйге келіп көңіл айтты. Ортада өліп жатқан Ильичті көрді. Оның әйеліне келіп Ильичтің қалай өлгенін, қиналғанын сұрап жатты. Әйелі әдеттегідей көзіне жас алып, бәрін баяндап берді. Петр Ивановичке бұрылып, күйеуінің өлімі үшін қазынадан қалай ақша алуға болатын сұрады. Петр Иванович оған назар салып еді, әйел бәрін білетін сияқты көрінді. Ильичтің әйелі расымен де оның алдында күйеуі өлгенге қанша сом берілетінін біліп алған болатын. Енді оған тағы да қазынадан көптеу етіп ақша алудың тәсілі қажет еді. Петр Иванович артық берілмейтінін айтты. Өлікпен қоштасатын мезгіл жетті. Балауыздар жағылды. Жылаған, өксіген, еңкілдеген дыбыстар шықты. Хош иісті шөптердің иісі аңқыды. Петр Иванович өлікке жақын тұрды.
Өзі Ильичтің жан досы, мектептен бірге келе жатқан құрдасы еді. Бірақ ол өлімнен қатты қорқатын. Сондықтан да мәйітке назар салмады. Жаназадан соң да бөлмеден бірінші шықты. Есік аузында оған Герасим кездесіп киімдерін алып берді. Петр Иванович: – Қалай, Герасим бауырым? Өкінішті, иә? Петр Иванович таза ауадан бір жұтты да, жұмыстарымен жүріп кетті. Ықшамдаған Ә. Нәби ӘЗӘЗІЛ Евгений Иртенев қатарынан озық, еңбекқор, ақылды жігіт. Петерборда Заң факультетін тәмамдады. Әкесінің үлкен шаруа қожалығы бар-тын. Бірақ әкесі дүние салған соң, шаруашылық жұмысы тұралап, қарызы көбейіп кетеді. Евгений оқуды аяқтап, деревьняға оралады. Істі қайта қолға алып, аяғынан тік тұрғызады. Әкесінің қарыздарын өтейді. Сөйтіп жүріп, кішкене етек-жеңін жинағанша, үйленбей жүре тұруға бел байлады. Бірақ еркектік мұқтаждығы дес бермеді. Күні-түні жалаңаш әйелді ойлайтын болды. Студент кезінде әртүрлі әйелмен әуейі болып жүрді. Соңғы рет тігінші әйелмен « ойнап күлген » еді. Ауылға келгелі 2 айдан асты. Өзін тежей алар емес. Бірақ сол нәрсеге бола алысқа сапар шегу тиімсіз. Шаруа қожалығын тастап шыға алмайды.
Ауылдағы өткен-кеткен қызға көзін салып, әбден сілесі құрды. Оларға қырындайын десе, « әкемнің абыройына дақ түсіріп алмайын » деп қорықты. Біреумен әңгімелессе болды, сөзді әйел тақырыбына бұратын болды. Бір күні орман қарауылы Данила Ивановичпен сөйлесті. Сөз арасында өзінің қатты титықтағанын жеткізді. Көңілдес тауып берсе ақшасын төлейтінін айтты. Данил да тісқаққан әккі болатын. Степанида деген әйелді көндіріп, алып келді. Степанида асқан сұлу болмаса да жарасымды дене бітімі бар еді. Күйеуі әскери болған соң, жиі іс сапарда жүретін. Степанидамен көңіл қосқан соң, жаны тынышталғандай болды. Еш алаңсыз жұмысын істей берді. Евгений некесіз төсек бөлісуді ар-ұяттың таразысына салмайтын. Құмарлықты уақытында қысымнан шығарып тұру қажет деп түйді. Оны денсаулыққа пайдалы, « бел босаса » жұмыс тез жүреді деп санады. Сөйтсе де, ашынасымен төсекте табысқан соң ар ұяты қатты мазалайтын. Әсіресе, Степаниданың күйеуінен қатты ұялатын. Ондайда « Бұл соңғы рет. Енді жоламаймын » деп ұятын жұбатып қоятын. Бірақ бұл « тірлік » оңай тоқтамады. Көңілдесімен тоғайда, мал қорада жасырын кездесіп жүре берді.
Бірақ өзін « бұл « серілік » уақытша ғана, үйленген соң басылады » деп жұбатты. Тіпті Степанидамен қарым-қатынасын ашыналыққа жатқызбады. Себебі, мұның ойынша, көңілдеске ақы төленбеуі тиіс. Ал бұл әр кездескен сайын Степанидаға бір сом беріп тұрды. Яғни бұл әрекетін қызмет түрі деп есептеді. Евгений қалаға барғыштап жүріп, бірде Анненскийлердің әулетімен танысқан. Олардың таяуда оқу бітірген қыздары – Лиза Анненскаяны көріп ғашық болып қалады. Ұзамай құда түсіп үйленді. Махаббаттың бал дәурені басталды. Евгений бұл кезде бақытты еді. Күнде ерте тұрып шаруашылықты аралайды. Зауыт жұмысын көреді. Кейде егістікке барып қайтады. Түсте үйіне асығып оралады. Кешке әйелі екеуі атқа мініп, серуендейді. Баяғы көңілдесін ұмытып та кеткен еді. Бір күні әдеттегідей үйіне келген еді. Ойда-жоқта Степаниданы көріп, аңтарылып қалды. Мұның әйеліне қолғабыс етіп, үйде еден жуып жүр екен. Кеше Лиза үй жинауға қызметші әйелдер іздеп жүрген еді. Бірақ қызметшіге Степаниданы алады деп ойламапты. Евгенидің қабағы түйіліп, ашуланып кетіп еді. Бiрақ ашуын құмарлығы тез жүгендеді. Ұры көзі Степаниданың жалаңаш балтырын ішіп-жеп бара жатты. Қалай жұтынғанын өзі сезбей қалды.
Бес қадам аттағанда « тағы бір қарасай » деп біреу сыбырлағандай болды. Мойны еріксіз бұрылды. Тағы да көзі балтырына түсті. Бірақ жүрегі аузына тығылып, шашынан бақайына дейін түсініксіз толқын жүріп жатты. Көзін жұмып еді, Степаниданың жалаңаш денесі елестеді. Есіктен қайта барып сығалағысы келді. Ішінен бір ой « қазір Степанида оңаша қалады, барып тіл қат » деп бұйырып жатты. Бір кезде адал жары – Лизаны ойлап еді, ұялып кетті. Менің сұмпайы ойымнан бейхабар » деп өзін жазғыра бастады. Ертесіне Степаниданы жұмыстан шығарып жіберді. Осыдан бастап Евгенийдің өмірі күрт өзгерді. Көзін жұмса болды, баяғы ашынасы елестейтін болды. Жүрегін бір құрт кеміріп жатқан сияқты қиналады. Бірде ауылда той-думан болған. Билеп жүрген Степаниданы көргенде, құмарлығын тежей алмады. Одан көз алмай қарады да отырды. Бір кезде бұрынғы ашынасының орманға қарай беттегенін көріп, ізінен жүргені сол еді, Самохин деген шал ұстап қалды. Егер ол болмағанда, өзін тоқтатуға еркі жоқ еді. Ертесіне тағы да Степаниданы ойлады. Әттең, шал ұстап қалды » деп өкінді. Бір кезде өз қиялынан өзі шошыды.
Тіпті ойдан арылу үшін саусағын майшаммен күйдіріп көрді. Бірақ сілімтік ойын жеңе алмады. Мол ақша беріп Степаниданы бала-шағасымен басқа жаққа көшіріп жіберуді де ойлаған. Солай етсе, мазасыз көңілден құтылатындай үміт еткен. Бірақ, дегені болмады. Әйелімен бұрынғыдай төсек ләззатын да бөлісе алмады. Қойнында әйелі емес, құдды бір ашынасы жатқандай елестеді. Бір күні әзәзіл ойдан құтылатын амал тапқандай болды. Қырымға уақытша көшіп кетті. Ол жақта ескі достарымен, бауырларымен жүздесіп, марқайып қалды. Ұзамай әйелі босанды. Қылығы тәтті қыз туып берді. Бір қызығы Степанида жайлы түк ойламады. Расымен сайқал бейнеден құтылғандай сезінді. Қызының тәтті қылығы бәрін өзгертті. Күз түсе Евгений елге оралды. Күзде қызылшасы мол өнімге қарық қылды. Зауыты гүрілдеп жүріп тұрды Кәсібі дөңгелей берді. Үйіне келе сала қызметшісінен, өтірік білмегенсіп, Степанида жайлы сұрап көріп еді, өзіне әсер етпеді. Таң қалды. Расымен ұмытқан сияқты. Ертесіне егістікті аралап келе жатып, сабан тасыған Степаниданы көрді. Жүрегіндегі құрт қайта тіріліп кеткендей болды. Көзі еріксіз тырсиған көйлек ішіндегі дөңгелеген бөксеге түсті. Арам қиялы ақылын байлап алды. Баяғы тоғай ішінде аймаласқан кездері есіне түсті.
Степаниданың артынан жәйлап еріп отырып, оның үй жағына қалай келіп қалғанын өзі сезбей қалды. Евгенийдің алдында үш-ақ жол қалғандай көрінді. Бірі – Степаниданы күйеуінен тартып алып, үйлену. Бірақ, бұл кезде әйелін, кәсібін тастап, басқа қалаға көшіп, сонда өмір сүру керек. Екіншісі – Степаниданы өлтіріп, қалған ғұмырын түрмеде өткізу. Үшіншісі – өзін өлтіру. Бірақ үш ойы да баянды үміттің жолын көрсете алмады. Қалай ойласа да ой-санасы тығырыққа тіреле берді. Бойдақ кезде жауапсыз « ойнап-күлгеннің », махаббатсыз төсек рақатын іздегеннің осылай опа бермесін түсінді. Ең қиын тигені – әйелі мен бейкүнә сәбиінің бетіне қарай алмай, ұяттан өртенді. Әйелі күйеуінің азапты күйін көріп себебін сұрай берді. Бұл шынын айтқысы келсе де, қысылып, ағынан ақтарыла алмады. Мұндай кезде бұрышқа қамалып қалғандай сезінетін. Ал, әйелі күйеуінің азапты хәлін көріп жаны ашыды. Бұрыннан байқап жүр еді. Мәнісін қатты білгісі келді. Бірде күйеуіне жалынып, себебін сұрап қоймады. Күйеуі айтуға оқталғанымен, адал жарының періште жүзін көріп дәті шыдамады. Әйелінің сыртқа шығып кеткенін пайдаланып, револьверін алды да, маңдайына тақады. Өмірімен қош айтқысы келді.
Көз алдына жаңа туған сәбиін, аяулы жарын елестетті. Оларды қимай тұрды. Тамағына өксік булығып, көзіне жас тығылды. Евгений жұбайын қатты жақсы көретін. Үйленгелі көзіне шөп салмады. Әйелінің алдында ары таза. Өлмей-ақ қойса да болар еді. Бірақ, ар-ожданын құмарлықтың қызыл иті талап жатты. Бір кезде қайдан шыққаны белгісіз, көз алдына Степаниданың сайқал бейнесі келе қалды. Қызыл орамалын бұлғап, мұны тоғайға шақырғандай болды. Күлкісі бейне бір арсалаңдаған әзәзілден аумады. Оны жек көріп кетті. Көргісі келмеді. Құмарлығы қажаған сол бір « дәуренге » қарғыс айтты. Қолы дір-дір етіп, тістері қалшылдап кетті. Езуінен түкірігі ағып, иегін былғады. Шүріппені басуға ғана батылдығы жетті. Бұл кезде оның әзәзіл оймен арпалысатындай да күші қалмап еді. Ықшамдаған Ә. Нәби СЕРГЕЙ ӘКЕЙ « Ойбай, несін айтасың? Степан Касацкий монастырьға кетіпті » деген хабар Петерборда желдей есті. Естіген жұрт « Ай, обал-ай, сымбатты князьды шіркеуге қалай ғана қиясың? » деп дабырласып жатты. Расымен Степан Касацкий өте сымбатты, білімді әрі дәулетті мырза еді. Өзі офицер. Әсіресе қайрат-жігері мықты еді. Мақсатына жетпей қоймайтын.
Әскери корпусқа алғаш келгенде француз тілін үйрену үшін түнімен ұйықтамай жанын салғаны бар. Дегеніне жетіп, бәрін басып озды. Бірде ол графиня Мэри Коротковаға ғашық болады. Оған « тұрмысқа шық » деп өтініш білдіреді. Графиня қарсы болмайды. Қалыңдығы анасына да ұнады. Осылайша бақытты екі жас той қамына кірісіп жатқан. Бұл кезде Степан расымен де бақытты еді. Тойға екі апта қалғанда сүйген жары одан сыр жасырғысы келмейді. Бұрын балалықпен Николай патшаның көңілдесі болғанын айтады. Ол сол сәтте ашуға мініп тойдан бас тартады. Ертесіне отставкаға кетуге өтініш білдіріп, деревьняға кетіп қалады. Жаз бойы сонда болады. Күзде бүкіл мал-мүлкін қарындасының атына аударып, монастырьға біржола кетіп, сонда монахқа айналады. Бұл шешімін шешесіне « Құдайдың қалауы солай болды » деп хатпен жеткізеді. Оның халін тек қарындасы Варенька ғана жақсы түсінді. Себебі екеуінің мінезі ұқсас еді. Ол « Мен білсем, Степан монастырьға кек алу үшін кетті. Өзін алдаған адамдардан, қоғамнан кек алу үшін осы қадамды таңдады. Ортасын жек көргендіктен ол қайтып оралған жоқ. Монах болу арқылы соларды мүсіркеп, өзін олардан анағұрлым жоғары тұратынын көрсеткісі келді.
МЕНІН, тәкаппарлығын сындырмау үшін де дін жолын таңдады » деп топшылады. Вареньканың сөзінің жаны бар болатын. Бірақ бұдан бөлек Степанның бойында жанкештілік қасиет те бар еді. Арада жеті жыл өтті. Степан монастырьда « Сергий әкей » деген есімді иеленді. Күні-түні тақуалық ұстап, рухани тұлғаға айналды. Бұл кезде оның шешесі қайтыс болып, бұрынғы қалыңдығы басқа біреуге тұрмысқа шыққан еді. Бірақ бұл жайттар Степанға еш әсер етпеді. Ол жүрегінің осында тыныштық тапқанына қуанды. Төртінші жылы оны астанадағы монастырьға діни қызметке тағайындады. Степан басында бұған қарсы болған, бірақ старецтің айтқанынан шыға алмады. Қызық осы монастырьда басталды. Сергий әкей бұрыннан өте сымбатты, сұлу жігіт болатын. Аппақ монахтың киімін кигенде көктен түскен періштеден аумай қалды. Жұрттың бәрі, әсіресе әйелдер, оны бір көріп, қолынан ұстап, жарылқауын тілеп тұратын. Бірақ ол Сергий әкейге оңайға соқпады. Ол әтірін бұрқыратып сеуіп келген астананың әйелдерін көргенде тұла бойы дірілдеп, маңдайынан тер ағып, өзін әзер ұстайтын. Сән-салтанаты жарасқан графинялардың түр-сымбаты түнімен есін шығарып ұйықтатпады. Ұйықтаса, соларды түсінде көрді. Нәпсісін еш тыя алмады.
Түнімен көз ілмей оқыған дұғалары да көмектеспеді. Тіпті бір күн әйел затының түрін көрмеу бұл үшін арман болды. Монастырьдың бөлмелеріне тығылып, жасырынуға тырысқанымен, әйелдер « Әлгі сұлу монах қайда? Соның жарылқауын алмай кетпейміз » деп мұны күтіп отыра беретін. Сергий әкей ақыры шыдай алмады. Старецтен рұқсат сұрап монастырьдағы қызметінен кетті де, дәруіш болды. Тамбин даласына барып, сондағы бір үңгірге жайғасты. Нәспісін қоздыратын әйел заты жоқ, жүрегі енді тыныш тапқандай болды. Бір күні бұл жатқан Тамбин даласына қаланың бір топ байшыкештері сауық құруға келеді. Олардың ішінде күйеуінен ажырасқан дарақы бір келіншек бартын. Ол қасындағы достарына: « Бір түн Сергий әкейдің қасында « түнеп шығамын », – деп бәстеседі. Ол Сергий әкей тұратын құжыраның есігін қағып: « Мен адасып кетіп едім, бір қонып шықсам бола ма? » – деп сұрайды. Ойында түк жоқ Сергий әкей басында « бұл сайтан шығар » деп қорқып кеткенімен, ақырында аязда үсіп өлуге айналған әйелді ішке кіргізуге келіседі. Әйел төсекте өтірік ауырған болып жатып алып, ыңырсып еркектің құмарлығын қоздыратындай түрлі дыбыстар шығарады. Денесін де жартылай жалаңаштайды.
Сосын: « Мен қатты ауырып жатырмын, келіңізші. Құдай үшін көмектесіңізші », – дейді. Сергий әкей әйелдің өзін арандатып жатқанын бірден түсінеді. Бірақ нәпсісі де « Қалағаның осы емес пе? Бар енді! » деп ол мына жақтан қыса түсті. Сергий бұл жерде Құдайға жалыну, дұға тілеудің еш пайдасы жоғын түсінді. Әйелге: « Қазір барамын, күте тұр », – деді де, тысқа шығып кетті. Отын шабатын балтаны алып, сол қолының балаң үйрек саусағын ағашқа қойды да, дүрс еткізіп шауып тастады. Қан заулап ақты. Ісініп, бойға сыймай тұрған құмарлығы сап тыйылды. Сергий әкейдің үнсіз қалғанына таңғалған қыз да үстіне жамылғысын іліп тысқа шыққан. Ол әкейді көріп шошып кетті. Аузына сөз түспей: « Мені кешіріңіз... кешіріңіз », – дей берді. Сергий оған назарын салып: « Қарындасым-ау, неге күнә арқалағың келді? Құдайдан тез кешірім сұра. Тәубаңа кел », – деді. Әйел жылап қайта-қайта кешірім сұрады. Киімдерін киді де, шығып кетті. Кейін әлгі келіншектің осы оқиғадан соң монахиня болып кеткенін естіді.
Арада тағы да жылдар өтіп, Сергий әкейдің жасы қырық жетіге келді. Оның осы ерлігін, тақуалығын естіп жұрт жиі келетін болды. Ел ішінде « Сергий әкейдің дұғасы – мың бір ауруға ем, жүз бір пәлеге дауа » деген қауесет тарайды. Бұл расымен де солай әрі ғажап жайт еді. Дұғасының шарапатты екеніне Сергийдің өзі де таңғалатын. Түрлі ауруларды аяғынан тік тұрғызып, көп бейбақтың жолын аша бастады. Әр тараптан ағылған жұрт көбейген үстіне көбейе түсті. Осы зор міндет, көп адам, тығыз уақыт оның құлшылық қылатын сағаттарын азайтып тастады. Бір күні бір саудагер оған ақыл-есі кемдеу қызын қаратуға әкеліп тастады. Қыздың есімі Мария еді. Сергий әкей оған түнімен дұға оқып шығатын болды. Ол кешке қыздың төсегіне отырып: « Қай жерің ауырады, қалқам? » – деді. Қыз ақыл-есі кемдеу болғасын күліп, майысып отырған. Бір кезде: « Мына жерім ауырып тұр », – деп Сергий әкейдің қолын өзінің омырауына қойды. Әкейдің қолы дірілдеп, не істерін білмей қалды. Ерік-жігері әп-сәтте жоғалып, нәпсісі қозып шыға келді. Жыланға арбалған торғайдай күй кешті.
Сол сәтте қыз оны құшақтап алды да, өзіне тартты. Ал Сергей әкей қарсыласуға күш таппады. Бар болғаны: « Мария, сен сайтансың... », – дей берді. Таңертең ұйқыдан тұрғанда істің болары болып, бояуы сіңгенін бір-ақ түсінді. Қазір әкесі келеді. Қыз бәрін айтады. Сайтан екенін біліп тұрып түк істемегенім қалай? Енді не істеймін? » деп әбігерге түсті. Далбасалап қолына балтаны алды. Сол кезде қызметшісі жүгіріп келіп: « Әулие әкей, балтаны маған беріңіз. Отын керек болса, өзім шауып беремін », – деді. Балтаны бере салды. Үйге қайтып кірді. Қыз әлі төсекте ұйықтап жатыр екен. Әкей өзінің ұзын шашын қайшымен қырқып тастады. Киімдерін ауыстырды да, тысқа қайта шығып өзенге барды. Бірақ суда жақсы жүзем. Өлмей қалуым мүмкін. Дарға асылсам ба? Бірақ дайын тұрған бұтақ пен жіп қайда? » деді. Бір кезде есіне Құдай түсті. Жата кетіп кешірім сұрап тәубе етті. Ұзақ жатқаны сонша – көзі ілініп кетіпті. Түсінде туысқаны Пашеньканы көрді. Ояна салып « Бұл – Құдайдан келген белгі.
Мен Пашеньканың үйіне баруым керек » деді де, солай қарай тартты. Туысқаны оны жақсы қарсы алды. Ол оған басынан өткен жайтты баяндап: « Пашенька, мен әулие емеспін. Күнәһар, қылмыскермін. Жұрттың бәріне дұрыс жөн сілтеп, қалай өмір сүру керегін айтып жүріп, өзім оңбай адастым. Мен ешнәрсе білмеймін. Маған өмір сүруді үйрет », – деді еңіреп. Пашенька оны бауырына басып үйінен пана берді. Осылайша Сергий әкей сол үйде тұра берді. Бірақ ешқайда шықпайтын. Бір жерден қозғалмай отыра беретін әдет тапты. Кейде одан « Неге шіркеуге барып ғибадатқа қатыспайсың? » – десе, « Құдайдан, жұрттан ұяламын », – дейтін. Бір күні ол үйден кетуге рұқсат сұрады. Пашенька оның дорбасына толтырып азық салып берді. Сол кезде ол Пашеньканың мейірімді мінезін, жұрттың бәрінен алғыс дәметпейтін қарапайымдылығын көріп таңғалды. Бұл – Құдайдан түскен белгі. Қарашы, Пашенька не істесе де, Құдай үшін істейді. Ал мен Құдай мен адамдар арасындағы делдал сияқты өмір сүріппін. Жұртқа қызмет еткенімен көңілім алғыс, мақтауға дәнігіп кеткен екен ғой.
Жұрттың бәрі қарабет, Құдайға тек мен мінсіз қызмет етіп жүрмін деп өзімді алдаппын. Әйтпесе, Құдай үшін менен де артық өмір сүретін адамдар бер екен » деп тәубаға келеді. Осыдан соң дәруіштік өмір-ді бастады. Қай үйге барса да, өзінің кім болғанын айтпады. Енді елді аралап, бір ауылдан бір ауылға, бір жерден бірге жерге сапар шегіп, сегіз жылдай кезбелік өмір сүрді. Бір күні оны губерниялық бір қалада тәртіп сақшылары ұстап алды. Бөлімшеге әкеліп төлқұжатын сұрады. Сергий әкейде ешнәрсе жоқ болатын. Оған: « Кімсің? » – дегенде, « Құдайдың қарабет құлымын », – деп жауап берді. Оны қаңғыбастар қатарына жатқызды да, сыртынан соттап Сібірге жер аударып жіберді. Онда барғасын бір бай мұжықтың қыстауына орналасты. Оның бақшасын баптап, балаларын оқытып, сол маңдағы ауруларға көмектесіп өмір сүріп жатты. Ықшамдаған Ә. Нәби АДАМҒА ҚАНША ЖЕР КЕРЕК? Бірде қалада тұратын әпкесі ауылдағы сіңлісіне қонаққа келді. Оның күйеуі қалада көпес. Ал күйеу баласы ауылдың қарапайым мұжығы еді. Басы қосылса болды, әйелдердің мақтанатын әдеті емес пе?
Дастарқан басында ыстық шәйді сораптап қойып, әпкесі бүй деді: – Әй, шіркін, қалада өмір сүру бақыт қой. Тап-таза жүресің. Киімің былғанбайды. Балалар да әдемі киініп жүреді. Қалаған дәмді тағамды жейсің. Кешке сейіл-серуенге шығасың. Арасында театрға барып тұрасың, – деп көлгірси жөнелді. Оның әңгімесі сіңілсінің қызғанышын оятты. Ол да қарап тұрсын ба, саудагерлік салтты даттап, ауылдың, намысын қолдан бермеуге тырысты. Жұпыны, қоңыр тіршілік кешсек те жанымыз тыныш. Сендердің киімдерің тап-тұйнақтай болғанымен, іштеріңде қандай ит өліп жатқанын Құдай білсін?! Тек сауда-саттықпен, есеп-қисаппен ғана тіршілік кешесіңдер. Бүгін қалың көрпеде отырсаң, ертең тақырға отыруың да оп-оңай. Ал біздің тіршілік қалаға қарағанда тұрақты. Тоя тамақ ішпесек те, аш болмаймыз. Адам секілді өмір сүру қайда сендерге! Не десең, о де, күйеуің мұрнынан қан кетіп, таңнан кешке дейін еңбек етсін, бәрібір осы шаң-тозаңнан арыла алмай өміріңнің өткені өткен. Балаларыңды да болашақта күтіп тұрғаны осы кеп. Есесіне ешкімге жалынбай, шалқайғанға шалқайып, иілгенге иіліп, өмір сүреміз. Ал, сендер тоя тамақ ішкендеріңмен сайтанға тез берілесіңдер.
Сайтанның тырнағына бір іліксең, қара да тұр, ертең-ақ күйеуің бар тапқан-таянғанын қартаға салып жібереді, не ішімдікке шашады. Сөйтіп, бар жиғаның бір күнде зая болады. Мойындайсың ба, осыны? Бұл кезде сіңілсінің күйеуі Пахом ошақ басында жатып, қатындардың әңгімесіне құлақ тігіп жатқан еді. Ол іштей әйеліне жақтасып отырды. Жіңішке жерінен ұстадың. Бұл талассыз шындық. Қаладағылар сайтанға тез жеңіледі. Ал, біздің сайтанға алдануға еш уақытымыз жоқ. Үнемі жер ананың төсін тырмалаумен күн кешеміз. Әттең, жерім аз болып тұр. Егер көп болса, азғыруға келген Ібілістің бетіне « түпәй » деп түкірер едім, – деді күбірлеп. Әйелдер шәй ішіп болған соң, ыдыс аяқты жинап, ұйықтауға кірісті. Әңгімені ошақ ішінде жатқан сайтан да естіп отырған еді. Ол Пахомның « жерім көп болса сайтанның бетіне түкірер едім » деген сөзін естігенде қатты қуанды. Мен саған армандаған жеріңді беремін. Бірақ сол сәтте иманыңды аламын » деп бір зұлым істі ойға алды. II Пахомның аулында орташа дәулетті әйел тұрды. Оның иелігінде жүз жиырма десятин жер болды. Ол айналасымен тату-тәтті, ешкімді ренжітпейтін.
Бір күні оған шаруашылығын жүрізуші болып отставкадағы солдат жалданды. Ол келе сала мұжықтарды айыппұлмен қан қақсатты. Бұл Пахомға қиын тиді. Оның жылқысы байдың бидайына түсіп айыппұл төлесе, ертесіне сиыры бақшасын ойрандап кетеді. Не қарғыс атқыр бұзаулары шарбағына кіріп кетеді. Бәріне айыппұл төлеуге тура келді. Әр өтеу төлеген сайын Пахом да айғайға басып, бала-шағасын сабады. Жазда Пахом осы солдаттың кесірінен әбден шығынға батты. Ақыры шаршап, малын алысқа жаятын болды. Шөп аз болса, аз болсын, тек құлағы тыныш, қалтасы жұқармаса болғаны. Қысқа қарай бай әйел жерін сатпақ екен, ол жерді сырттан келген әлдебір ақсүйек алады деген сыбыс тарады. Мұны естіп, мұжықтардың зәресі ұшты. Ал, бізге жерсіз қиын тиеді, өйткені бәріміз сонымен күн көріп отырмыз » десті. Олар ақылдаса келе әйелге жерін сырттың ақсүйегіне сатпауды өтінді. Өздеріне берсе, көбірек төлеуге уәде берді. Обалы не керек, бай бұған келісті. Мұжықтар жерді сатып алайын деп бас қосса болды, қас қылғанда баяғы сайтан араға түсіп, бұларды бір тоқтамға келтірмей-ақ қойды. Олар кеңесе келе, әрқайсысы шамасына қарай сатып алуға бекінді.
Бұған да келіскен бай әйел кеңшілік танытты. Сөйтіп жүргенде Пахом өз көршісінің жиырма десятин жерді жарты ақшасын төлеп, қалған жартысын қарызға бір жыл мерзімге шегеріп алғанын естіп, тынышы кетті. Сатып алуды ойласып, әлеуетін бағамдады. Оларда сақтаулы жүз сом болатын. Бал араларының жартысы мен құлыны бар еді, оны да сатты. Ұлдарын жұмысқа орналастырып, жетпеген бөлігін жұрттан қарызға алды. Санаса, керекті ақшасының жартысындай жиылыпты. Ақшасын қолына алған Пахом талтаңдай басып, өзі көздеген он бес десятин жерді ағаштарымен қоса, көзбен мөлшерлеп алды да, барынямен саудаласуға кетті. Сауда ойлағандай шешілді. Қалаға барып жерді заңдастырды. Жартысын төлеп, қалғанын екі жылда төлеуге міндеттенді. Осылайша Пахом жер иесіне айналды. Сол жылы-ақ мол тұқым қарызға алып, жаңа сатып алған шұрайлы жеріне егін салды. Құдай сәтін салғанда егіні бітік шықты. Жұртқа да, барыняға да айналасы бір жылдың ішінде қарызын қайтарды. Сөйтіп Пахомың шікірейген жер иеленуші болып шыға келді. Өз жерінде жер жыртып, егін салып, шөп орып, бұта шауып, мал арқандады.
Өзінің мәңгілік мекенін тапқандай, жеріне жер жыртуға барса да, отын шабуға келсе де көңілі көтеріліп, қуанумен болды. Бұл жердің шөбіне шейін 6ұрынғыдан басқаша өсіп, көгеретін сияқты, бір ғажап шалғын болып көрінді. Осы жермен бұрын талай өтіпті. Бірақ көз жанары дәл осылай ләззаттанған емес-ті. III Осылайша Пахом шат-шадыман күн кешіп жатты. Бірақ қай нәрсе бітпес қуаныштың қайнары дейсің. Егерде мұжықтар Пахомның астығы мен шөбіне деген қысастықтарын бастамағанда, бәрі жақсы бола берер ме еді, кім білсін? Шын көңілмен өтінді, тыңдаған бірі жоқ. Біресе сиырларын мұның шөбіне жіберіп алса, бірде жылқылар жайқалған егістігін жапырады. Оларды қуудан жалықпаған Пахом кешіре білді, соттасып жатпады, ақыры әбден шыдамы таусылып кундердің бір күні сотқа арыз түсірді. Сөйтіп көршілерімен бет жыртысты. Олар да реті келсе шалып қалуға тырысатын болды. Пахомның жері қаншалық кеңігенімен жұртпен қарам-қатынасы да соншалық тарылып қоя берді. Бірде Пахомның үйіне бір диуана бас сұқты. Оған тамақ беріп, тынықтырып, жөн сұрады. Ол « Еділден келемін » деді де, ол жаққа халықтың қалай ағылып жатқанын майын тамызып әңгімеледі.
Айтуынша ол жаққа барғандарға он десятинадан жер беріліп жатқан көрінеді. Тіпті сіңірі шыққан бір кедей былтыр сол жаққа барып еді, қазір алты жылқы, екі сиырлы болып үлгерді. Пахомның жүрегі атқақтап қоя берді: « Мұнда әркіммен бір ұрысып, тығылысып өмір сүргенше, сонда кетейін. Жерім мен ауламды сатайын. Ақшасына сол жақтан көптеу жер алайын », – деді. Жаз жетісімен ол жолға шақты. Самараға дейін Еділ бойымен параходпен жүзді де, арғысын жаяу төрт жүз версттей жүріп өтті. Диуананың айтқаны рас екен. Мұнда жан басына он десятинадан алып жұрт молшылықта шалқып өмір сүріп жатыр. Ақшаң көбірек болса тіпті жақсы. Қанша жер керек, үш сом төлеп сатып ала бер. IV Пахом бұл жердің халқымен тез тіл табысты. Оның жер телімі бұрынғымен салыстырғанда үш есеге өсті. Мұндағы жер де құнарлы екен. Тұрмысы он есе жақсарды. Жыртатын жері де, жайылымдық жері де мол. Малды қанша ұстағың келсе сонша ұста, әй дейтін әже, қой дейтін қожа жоқ. Әдепкіде Пахомға бұл мекен жерұйықтай көрінген. Уақыт өте келе көзі үйренді ме, бұл жер де оған тар сияқты сезілді.
Бірінші жылы бидайы бітік шыққан. Келесі жылы одан да көп өнім алғысы келді. Бидайын тұқымға айналдырып еді, дән себетін жер аздығы білініп қалды. Ол саудагерлерден бір жылға жалға жер алды. Бұл жолы да егін мол шықты. Бір кемшілігі егістің орналасқан жері селодан тым жырақ. Елу верст жерден қатынауға тура келеді. Айналасын аңдаса, хутор салған саудагерлер күн санап байып жатыр. Тағы да мол жер алып, осылар сияқты хутор салмасам ба? Өстіп итшілеп жүргенде үш жыл сырғып өтті. Пахом үсті-үстіне жалға жер алып, егін егумен болды. Бір қызығы, егіні бітік шыға берді. Артық ақшасы да көбейді. Бірақ жатса-тұрса көзіне шұрайлы жер елестей берді. Ол өткен-кеткен адамнан жайлы жер сұрастырып жүрді. Іздеген жолықпай тұрсын ба?! Бір күні бес жүз десетин жерді арзанға сатып жатқан мұжықты естіді. Ол, қарызға батып, жерін сатып жатыр екен. Пахом оның жерін сатып алды. Жарты ақшасын кейін беретін болып келісті. Пахомның көңілі марқайып, армандаған жеріне жеткендей болған. Ертесіне жаңа жерге егін екпекші болып жатқанда үйіне бір көпес келіп аялдады. Ол башқұрт елінен жол тартыпты.
Анық расын кім білсін, мың сомға бес мың десятин жер алыпты-мыс. Пахомның көзі оттай жанды. Жүз сомның құнына шапан, кілем, шай сатып аласың. Сосын оларды мақтай бересің. Дарқылдақ халық. Тіпті әр десятина жерді жиырма тиынға сатады. Жер құнарлы, өзен бойын жағалай орналасқан. Ана жазық жердің кеңдігі сондай, бір жыл жүрсең де шегіне жете алмайсың. Бәрі башқұрттікі. Өздері аңғал, қулық сұмдықтан хабары жоқ. Есебін тапсаң тегін де алуға болады, – деді. Пахом ойланып: « Мәссаған, мен мың сомға бес жүз десятин сатып алып жүрмін? Онымен қоймай жартысын қарызға алдым. Ана жақта бұл ақшаға қаншама жер ала алуға болады. Ай, жалған өмір-ай » деп күйінді. V Көпес кете салысымен Пахом жолға шықты. Үйін әйеліне тапсырып, өзі қызметшісін ғана ертіп алды. Қалаға келіп бума-бума шәй, жәшік-жәшік қант, тең-тең сый-сияпат сатып алды. Бес жүз верстті артқа тастап, жеті күнде башқұрт жеріне келді. Көпес алдамапты. Жерлері шұрайлы екен. Өздері киіз үйде тұрады. Жер жыртпайды, нан жемейді. Малы өте көп.
Әр киіз үйдің жанында бір-екі биеден байланған. Әйелдері бие сауып, қымыз ашытады. Ерлері бұлар сияқты күнге күйіп жер жыртпайды. Қымыз бен шай ішкеннен басқа шаруасы жоқ. Шетінен тойынған. Әрине, орысша ләм деп сөйлемейді. Бірақ өте сыпайы, сырбаз екен. Жұрт Пахомды құрақ ұшып қарсы алды. Мұны ең тәуір киіз үйге түсірді. Төрге шығарып, астына мамық көрпе төседі. Шынтағына құс жастық берді. Бар дәмдісін аузына тоса берді. Өздері киіз үйді жағалай отырысты. Бір семіз қойды сойып, қонақасы әзірледі. Пахом да оларды шәй мен қантқа көміп тастады. Араларынан аудармашы да оңай табылды. Олар: « Сыйға сый, сыраға бал » деген. Бізді сыйлап, осынша құрметтедің. Сыйлығыңды көріп қуанып қалдық. Енді жайыңды айт! Не қылған жолаушысың? Бізден не көмек керек? Бізде жер аз. Оның үстіне жыл сайын егін еге беріп, құнары да таусылды. Ал сіздерде жер деген шұрайлы екен. Мұндайды мен бұрын соңды көрмеппін, – деді Пахом басын шайқап. Мұны естігенде башқұрттар бір-біріне қарап, өзара күбірлесіп жатты. Пахом уайымдап, тағатсыздана түсті.
Түрлеріне қараса жүздері жайнаңдап, көңілді отыр. Бір кезде тыншып, бәрінің назары Пахомға ауды Аудармашы бүй деді: – Сен құдайы қонақсың. Сенің қолқаңды кері қайтарған жарамас. Бұйымтайың жер болса береміз. Тек өзің көрсет қай жер керек екенін, – деді. Башқұрттар өзара тағы да сөйлесіп, әлденеге таласқандай болды. Пахомның іші қылп етті. Аудармашыдан себебін сұрап еді, ол: – Біреулері жердің жайын старшынадан сұрау керек дейді. Ал бірі бұл онсыз да бітетін іс деп жатыр, – деді. Бір кезде үйге түлкі тымақ киген адам кіріп келді. Аудармашы иегімен нұсқап « старшына осы » деді. Пахом орнынан атып тұрып, ең жақсы шапанының бірін оның иығына жапты. Бес фунт шәйін алдына тосты. Сыйды ыждағатпен қабыл алған старшина төрдегі орынға барып жайғасты. Башқұрттар оған жан-жақтан әлденені жамырасып айта бастады. Старшына орысша жақсы біледі екен. Ол Пахомға қарап: – Ұнаған жеріңнен қалағаныңша ал! Жер жеткілікті, – деді. Бірдеңе етіп бекіту керек қой. Әйтпесе бүгін сенікі деп, ертең қайта алып қойып жүрмей ме? » деп ойлады Пахом.
Күмәнін сейілту үшін: – Маған азарық жер болса да жетеді. Тек менікі болатынын мөрлеп берсеңіз болды. Өлшеп-пішіп дегенім ғой. Мұқтаж уақыты келгенде балаларыңыз сол жерді даулап жүрсе қайтпекпін? Біздің хатшымыз да бар. Қалаға барамыз да мөрін бастырамыз, – деді старшына – Ал құны қалай болады? Пахом түсіне алмай абдырып қалды, – Күн деген қандай өлшем? Онда қанша десятина бар? Бір күнде қанша жер жүре аласың, соншалық жер сенікі. Ал бір күннің құны мың рубл. Пахом таң-тамаша болды. Күніне қанша жерді адақтауға болады?! Старшына ішек сілесі қатып күлді. Бұл қалай болады? Өзіңмен бірге кетпен алып ал да, бұрыштарына шұңқыр қаз. Белгі үй. Кейін сен жүріп өткен жерді соқамен жыртып өтеміз. Қалаған шеңберіңді таңда, тек сенен өтінеріміз күн батқанға дейін бастапқы орныңа оралатын бол! Жүріп өткен жеріңнің бәрі сенің иелігіңе өтеді. Бұған күмәнің болмасын. Пахомның есі шықты. Сол жерге ертең, ертемен шығатын болып келісті. Тағы біраз әңгіме-дүкен құрды. Біраз қымыз ішіп, қойдың жамбасын жеп, аяғында шәй ішіп тарқасты. Таңертемен алагеуімде жерді таңдайтын болып келісті.
VII Мамыққа жантайса да, Пахомның кірпіктері айқаспай қойды. Тәтті қиял ұйықтатпады. Үлкен аумақты басып қалсам деп қиялдады. Қазір күн ұзақ емес пе? Елу верст дегенің пай-пай қандай жер! Нашарын сатам немесе жалға берем. Ұнаған жақсысына өзім тамыр байлаймын. Екі бұқа сатып алып, жұмысшы жалдаймын. Елу десятинасын жыртып, қалғанына мал жаямын ». Пахом түнді ұйқысыз өткерді. Тек таң алдында ғана аздап мызғып алды. Көзінің жұмылғаны сол түс көріпті. Түсінде осы киіз үйде жатыр екен. Сырттан әлдекімнің қарқылдаған күлкісі естілді. Қос қолымен ішін басып, күлкісін тия алмайды. Бұл жанына келіп: « Әу, мырза, неге күліп тұрсыз? » деп сұрағына сол еді, ол баяғы көпеске ұқсап кетті. Сайтанның ішек-сілесі қатып, тоқтамай күле берді. Бір кезде анадай жерде жатқан мәйітті көзі шалды. Жалаңаяқ, көйлекшең, кеңдамбалды бір кісі екен. Пахом жақындап келіп, оған үңіліп еді, о тоба, өліп жатқан өзі екен. Пахом ұйқыдан шошып оянды. Қара терге түсіпті. Түс түлкінің боғы деген, түсіңе не кіріп, не шықпайды » деп өзін жұбатқандай болды.
Есікке қарап еді, күннің әлсіз жарығы сығалай бастапты. Орнынан қарғып тұрды да, қызметшісін оятып, атты жеге беруді бұйырды. Сосын старшынның отауына жақын келіп: – Мырзеке, ояусыз ба? Таң атты, өлшеуді бастайық! Башқұрттар ұйқыдан тұрған соң, қымыз ішіп, шай сораптап біраз қызара бөрткісі келіп еді, Пахом шыдамсыздана түсті. Жерден айрылып қаламын! VIII Бұлар жазыққа келді. Бір дөңге, башқұртша айтқанда шиханға келіп шықты. Башқұрттар дөң басына молдасын құрып отырысты. Старшын Пахомға келіп: – Мінекей мынә көз жетерлік жердің бәрі біздікі. Қалағаныңды ал! Пахомның көзі оттай жанды. Жердің бәрі құнарлы. Алақан секілді теп-тегіс-ау, теп-тегіс. Көмірдей қапқара. Шөбі белуардан келеді. Старшина түлкі тымағын шешті де жерге қойды. Пахом ақшасын шығарып шәпкіге салды да, тымақтың жанына тастай салды. Белін шарт түйді. Керіліп созылып алды да, арқасына нан салынған сөмкесін асынды. Су толы баклашкасын белге орады. Білегін түріп, кетпенді қолға алды да, жүруге айналды. Бірақ қай жақтан бастасам деп дағдарды. Барлық жер жақсы сияқты. Ақыры тоқтамға келді.
Пахом жай да емес, қатты да емес, баппен жүріп отырды. Верст жүрген соң аялдап шұқыршақ қазды да, белгі болсын деп топырақ үйді. Әрі қарай қозғалды. Бойына қан жүгіріп жылдамырақ жүре бастады. Тағы тоқтап және бір шұңқыр қазды. Артына үңіліп еді, күн көзінде шихан өте жақсы көрінеді екен. Өзінің бес верст жүргенін сезгенде Пахомның көңілі жайланды. Жылынайын деп сыртқы жейдесін жамылды да әрі қарай қаздаңдады. Тағы бір бес верст жүрді. Ыстықтап кетіпті. Күнге қарап еді, ас ішетін де уақыт болып қалыпты. Енді төртеуін жүруім керек. Сәл тыныс алып алайын » деді. Отырып аяқ созды. Етіктерін шешіп беліне байлады да, әрі қарай тағы жөнеді. Жүру оңайланғандай көрінді. Тағы ойлады: енді бір бес верст жүрсем, сосын, солға қиғаш тартқан ләзім. Тастап кетуге қимайтындай жер екен. Алыстай түскенім де өзіме жақсы ». Тағы да біраз тік жүрді. Артына көз тастады. Шихан әрең әрең көзге шалынады. Дөң басындағы жұрт та құдды бір құмырсқалар секілді қараңдап көрінеді. Бірнәрсе жылтырағандай ма, түсініксіз. Енді бұрылу керек ».
Біржағынан шаршап қалды, шөл де қысып барады. Тоқтады. Үлкенірек етіп шұңқыр қазды да белгі жасады. Баклашкасын алып, су ішті де, солға оқыс бұрылды. Жүре берді, жүре берді, шөп те қалың екен, күн де тым ысып кеткендей. Пахом шаршап шалдыға бастады. Күнге қарап түскі астың уақыты болғанын аңғарды. Тоқтап, ас ішіп алды. Жерге жатуды ойына да алмады. Біраз тыныққан соң, « айда! » тағы жөнелді. Тамақтан күш қосылыпты. Күн де қыздырып барады, ұйқы да қысып келеді, әйтсе де, жүруін доғармады. Бұл тұста да біраз жер шалды. Тағы да аздап солға қиғаштамақ еді, ылғалды бір телімдер қалып барады. Шиханға қарап еді, көзі қарауытып, ауада әлдене тербеліп тұрғандай болды. Егер қателеспесе екі ара он бес верст болды. Сөйтіп, үшінші тұсына талпына бастады. Күнге қарап еді, тал түс болуға айналыпты. Жүрген жерін есептесе, екі верст жүріпті. Бәрін қосқанда он бес верст болмақ. Не болса да түзу алайын » деді. Тағы біраз жүріп, белгі соқты. Енді, шиханға жетіп үлгеру керек.
IX Шиханға тікелей тартқан Пахом қалінің ауырлап бара жатқанын сезді. Табаны тілінгені өз алдына, шайқатыла басқанын қайтерсің. Демалғысы келіп, діңкесі құрып-ақ келеді, бірақ болмайды. Күн батқанша қайтсе де, тиісті жерге үлгеруі керек. Күн құрғыр да күтер емес, еңкиіп барады. Үлгере алсам болар еді? ». Шиханға бір, күнге бір қарап, асығып келеді. Күн де ұясына тығыла түсті. Жағдайы тым қиын. Адымын жиілетті. Өнбеген соң жүгіре түсті. Бірақ бәрібір алыс. Жете алмайтын сияқты. Үстіндегі жамылғысын, етігін, баклажкасын, шапкасын бәрін тастады. Кетпенді де лақтырды. Ең жаманы, осы қорқынышты ойдан жаны ышқынып келеді. Ырсылдай жүгіргені сол көйлегі мен бешпенті ащы терден денесіне жабысып қалыпты. Ауызы қуарып, кенезесі кепті. Көкірегі ұстанын көрігіндей бір көтеріліп, бір түсіп, жүрегі төске ұрған балғадай қатты соқты. Аяқтары ырыққа көнбей сүріне береді. Жан дәрменімен алдыға қармана берді. Бір жығылып, бір тұрып, еңбектеп жылжи берді. Бір кезде құлағына башқұрттардың ысқырып, қиқулаған даусы естілді. Тізесі, алақаны тікенге сырылып, қан жосасы шықты.
Оған еңкейіп қараса, уақыт жоғалтатындай үрейленді. Көзін тер жауып, ештеңе көрмеді. Тіпті көзін сүртсе уақыт өтіп кететіндей, асыға түсті. Көзіне сағымдай болып шұрайлы жер ғана елестеді. Соны ізінен қуалап, соқыр адамша еңбектей берді. Бір кезде көзін қатты жұмды да, ашып көріп еді, дөң басында жатқан түлкі тымақты көрді. Енді дөңге өрмелесе, межеге жетеді. Пахом күнге қарап еді, күннің шеті доға болып жартысынан жерге еніп кетіпті. Ол соңғы қуатын жиып, денесінің ауырғанына да қарамастан, орнынан тұрды. Тәлтіректеп, дөңге қарай өрмелей жөнелді. Бірақ қараңғы да мұнымен жарыса түскендей, жарықты жұта берді. Іші қан жылаған Пахом « қайран еңбегім еш болды-ау » деп жылап жіберді. Тоқтамақ болып еді, бірақ бір ой сап ете қалды. Күн маған батқанымен, дөңнің үстінде әлі жарық. Себебі биік жерге қараңғы кеш түседі. Сөйтті де шиханға жылдам өрмелей бастады. Расымен шихан әлі жарық екен. Әне жерде тымақ жатыр. Тымақтың алдында старшын отыр. Ол ішін басып, күліп жатқандай елестеді. Пахомның аяғы сүрініп барып алға құлағанда, қолымен тымақты ұстай жығылды.
Көп жерге ие болатын болдың, – деп старшын жар салды да, тымағын алайын деп еді, Пахом қысып ұстап жібермей қойды. Старшын сілкіп-сілкіп көріп еді, тымағын ажырата алмады. Бір кезде Пахомның қызметшісі жетіп келді. Ол қожайынын көтеріп тұрғызбақ еді, Пахомның аузы-мұрнынан қан кетіп, өліп қалыпты. Башқұрттар таңдай қағып, басын шайқап жатты: – Байғұс-ай, осынша еңбегің босқа кетті-ау! Қызметшісі де не істерін білмеді. Мәйітті жеті күндік жерге жеткізе алмасы анық. Иістеніп кетеді. Амал жоқ осында жерлеуді ойлады. Старшыннан Пахомды жерлейтін жер сұрады. Ол: – Қалаған жеріңе жерлей қой! Ертесіне қызметшісі үш аршын жер қазды да, қожайынын соңғы сапарға шығарып салды. Сол кезде оның есіне Пахомның кешегі жерді белгілеп жүгіріп жүрген сәті елестеді. Аударған Ә. Нәби ІЛИЯС Уфа губерниясында Ілияс деген башқұрт жігіт болды. Әкесі дүниеден озғанда Ілияс кедей еді. Әкесі оны үйлендіріп қана үлгерді. Бірақ Ілиястың өзі іскер, шаруақор болатын. Жайлап мал-дүниесін көбейте бастады. Аз ғана жеке меншік жері, 7 биесі, 2 сиыры және жиырма шақты қойы бар еді. Әйелі екеуі ертеден кешке дейін еңбектенді.
Ерте тұрып, кеш жатты. Сөйтіп жылдан жылға байи берді. Отыз бес жылғы тынымсыз еңбектің арқасында Ілиястың жері ұлғайып кетті. Қазір Ілиястың 200 жылқысы, 150 ірі қарасы, 1200 қойы болды. Жылқышылары үйір-үйір жылқысын, падашылары табын-табын сиырын, қойшылары отар-отар қойларын бақты. Сауыншылары биелері мен сиырларын сауып, қымыз, сары май, ірімшік жасайтын. Ілиястың одан да басқа дүниесі көп болды. Төңіректің бәрі Ілиястың тұрмысына қызығатын. Ілиясты бақуатты адамдар іздеп келіп танысып жатты. Кейде тіпті өте алыстан адамдар іздеп келетін. Ілияс болса әрине, бәрін құшақ жая қарсы алады. Қонақтың түр-түсін талғамай, кім болса да қой соятын. Ет асып, шәй беріп, қымызына да тойдыратын. Ілиястың екі ұлы мен бір қызы бар еді. Ұлын ұяға, қызын қияға қондырды. Ілиястың тұрмысы төмендеу кезде ұлдары әкесімен бірге мал бағысатын. Кейін тұрмысы түзелген соң ұлдары неше түрлі өнер шығарып, біреуі ішкілікке беріліп кетті. Үлкен ұлы біреумен төбелесіп жүріп қайтыс болды. Екіншісінің үйіндегі келіншегі кердеңдеу шығып, бөлек шығаруға мәжбүр болды. Ілияс оған енші беріп, алдына малын салып бөлек отау етті.
Сөйтіп Ілиястың мал-дүниесі кеми бастады. Ұзамай қойларына топалаң тиді. Көбісі қырылып қалды. Келесі жылы қуаңшылық болып – шөп шықпай қалды. Қысқы жұттан малы тағы қырылды. Сөйтіп жүргенде бір үйір жылқысын қырғыздар барымталап кетті. Осылайша бар байлығының берекесі кетті. Өзі де бұрынғыдай емес, күші азайып, қартайыпты. Жасы да жетпіске келген еді. Тұрмысының нашарлағаны сонша қасқыр ішігін, қалың түкті кілемін, күміспен зерлеген аттың ерлерін, алты қанат киіз үйін, ақырында ұстап отырған аздаған малына дейін сатты. Сөйтіп дүниесін тып-типыл қылды. Енді әйелі екеуі амалы қалмай жұртқа жалдана бастады. Оларды көршісі Мұхамедшах аяп кетті. Мұхамедшахтың өзі бай да емес, кедей де емес, бір қалыпты өмір сүретін жақсы адам еді. Ол Ілиястың дастарханынан жеген талай дәм-тұзды есіне алып, оны аяп: « Ілияс ата, кемпіріңіз екеуіңіз біздің үйге келіп тұрыңыздар. Жазда бақшамда шамаңыз келген істі жасарсыз, қыста малдың жем-шөбіне қарарсыз, ал әжеміз бие сауып қымыз ашытсын. Ас-суларыңыз, киімдеріңіз менен. Одан бөлек жандарыңызға тағы не керек, айтарсыздар », – деді. Ілияс алғысын жаудырып, кемпірі екеуі Мұхамедшахтың үйіне келіп тұра бастады.
Алғашында біраз қиналды, сосын үйреніп кетті. Сөйтіп қариялар шамаларына қарай ғұмыр кешіп жатты. Мұхамедшахқа мұндай адамдарды үйінде қызметке ұстау пайдалы еді. Себебі, жасы келген кісілер кезінде өздері де қожайын болған, тәртіптің бәрін біледі. Олар ерінбейді, жалықпайды, шамаларының жеткен жеріне дейін жұмыс істейді. Бірақ, Мұхамедшах бір нәрсеге таң қалатын. Бұлар осындай күйге неге түсіп кетті деп ойлайтын. Бірде Мұхамедшахтың үйіне алыстан құдалары қыдырып келеді. Ауыл молдасы да кісілердің арасында болады. Мұхамедшах бір семіз қойын сойып күтті. Ілияс етті жіліктеп жатса, кемпірі қазанға салып, қонақтарға қызмет жасады. Қонақтар қалың кілем үстіне төселген төрт қабат көрпешеге отырды. Шынтағында құс жастық. Қымыз ішіп әңгіме-дүкен құрды. Ет желініп, шәй ішіліп, енді қымыз ішуге кіріскен еді, есік аузынан қараң еткен Ілиястың сұлбасы көрінді. Сол кезде Мұхамедшах жайлап қонақтарына қарап: – Ана есік алдын жүрген ақсақалды байқадыңыздар ма? Есімі – Ілияс. Естіген боларсыздар? Біздің үйде жұмыс істеп жүр, кемпірі бие сауады. Қонақтар таң қалып, басын шайқасты: – Иә, дүние алма-кезек деген. Бірде олай, бірде былай.
Өмір біреудің бағын ашса, біреуді төмен қарай құлатады. Ақсақал бұрынғы өмірін аңсайтын шығар? Үндемейді. Жұмысты жақсы істейді. Бұл қарияның өмірі жайлы пікірін естісек. Сөйтіп сыртқа қарай айғайлап: – Ілияс ата, ішке кіріп, қымыз ішіңіз. Апамды да ертіп келіңіз. Үйге Ілияс кемпірімен бірге кірді. Қонақтармен амандасып, бата жасап, босағаға тізерлеп отырды. Кемпірі де кіріп әйелдердің жанына барып отырды. Ілиясқа қымыз құйған ыдысты ұсынды. Ол қымыздан аздап ұрттап дастарханға қойды. Кезінде қандай бақытты едіңіз, ал қазір қандай уайым-қайғыда жүрсіз? Ілияс мырс ете қалды да: – Егер саған қазіргі басымнан өтіп жатқан бақытымды айтсам, қызығар едің. Одан да оны менің кемпірімнен сұра. Ол жүрегінде не болса соны айтады. Өмірі өтірік айтқан емес. Сосын қонақ Ілиястың әйеліне қарап: – Ау, апатай, бұрынғы бақытың мен қазіргі сорың жайлы айтып берші, – деді. Шалымыз екеуміз жарты ғасыр бірге өмір сүрдік. Міне, мал-дүниеміз қалмағалы екі жыл болды. Қазір кісі есігінде қызметте жүрміз. Енді ғана бақытқа қол жеткізгендей болдық. Ал бұрынғы өмірім тұрғанымен сор екен, – деді кемпір.
Бұл сөзге қонақ тұрмақ, Мұхамедшах та таң қалды. Орнынан көтеріліп кемпірге анықтап қарай бастады. Кемпір болса жүзі нұрланып күлімдеп тұр. Шалына махаббатпен қарап қояды. Шалының да жүздері нұрланып, күлімдеп тұр екен. Кемпірі тағы да: – Шын айтып тұрмын, әзіл емес. Елу жыл бақыт іздеп, бай кезімізде таппап едік. Енді қолымызда ештеңе қалмаған кезде, жұрттың есігінде қызметші болып жүріп, сол бақытты таптық. Енді бізге ештеңе керегі жоқ », – деді. Бұрын біз бай едік, шал екеуміздің қолымыз бір босамайтын. Не әңгімелесуге уақыт жоқ, не жан-дүниемізді ойлауға уақыт жоқ. Тәңірге табынуға, болса да уақыт жоқ. Жүректі неше түрлі мәселе шырмады! Біресе аяқ астынан күтпеген қонақ келеді. Жорғалап оның алдында жүгіреміз. Қонақтарды қайтарсақ, қарамағымыздағы жұмысшыларды қадағалаймыз. Олар тамаққа тойып алып ұйықтай бергісі келеді. Ал біз өз дүниеміздің қызықшылығын көргіміз келеді. Сөйтіп күнәға бұрынғыдан бетер бата береміз. Біресе құлындар мен бұзауларды ит-құс жеп кетпесін деп уайымдаймыз. Немесе барымташылар жылқы үйірін айдап кетпесін деп түн ұйықтамаймыз. Көз ілінсе де, көңіл сергек жатады. Түн тұрып қора-қопсыны тексеріп келесің.
Енді тыныштала берсең, тағы бір уайым шығады. Қысқы жем-шөпті қайдан дайындаймын деп ойлайсың. Оны айтасың, біз шалымыз екеуміздің әңгімеміз жараспайтын. Ол былай істеу керек дейді, мен басқаша айтамын. Содан ұрыс-талас шығады. Қысқасы отбасында береке жоқ еді. Біз солай бір уайымнан екінші уайымға дейін, бір күнәдан екінші күнәға дейін батпаққа батып, бақытты өмір сүрген жоқпыз. Бұрынғыдай уайым жоқ. Айтысып-тартысатын ештеңе жоқ. Қазір тек қожайынды ренжітпей қызмет жасайық деген уайым бар. Жұмысты шамамызға қарап шын ықыласпен атқарамыз. Үйге келсең дастархан толы ас, қымыз да жеткілікті. Жаурасаң тезек бар, тұтатасың да жылынасың. Үстімізде тонымыз. Әңгімелесуге де мүмкіншілік бар, рухани өміріңді ойлауға да уақыт табасың. Жаратушыға да құлшылық қыласың. Елу жыл іздеген бақытты енді таптық. Қонақтар күліп жіберді. Ілияс: – Ағайындар, бұл күлетін нәрсе емес. Бұл адам өмірі. Кемпіріміз екеуміз байлықты жоғалтқанға дейін ақымақ болып, орынсыз жылаппыз. Ал қазір Құдайдың өзі бізге ақиқатты ашты. Ал біз бұны ермек үшін емес, сендерге жақсылық тілеп айтып отырмыз, – деді.
Сол кезде көп ішінде отырған молда: – Бауырлар, бұл сау ақылдың әңгімесі! Ілияс ақ сөйлеп отыр. Ол жөнінде діни кітаптарда да жазылған, – де қолын көтеріп. Аударған Жүрсін Кәрім КАРМА Панду есімді бай қызметшісін ертіп Бенарес қаласына сапар шекті. Жолшыбай бір дәруішті кездестіреді. Ішінен: « мына кісінің жүзі жылы екен, бәлкім әулие шығар. Түсі игіден түңілме деген. Бенареске бет алса көлігіме мінгізіп ала кетейін » деп ойлады. Сөйтіп дәруіштен жөн сұрады. Дәруіштің есімі Нарада екен. Ол да Бенареске жол тартыпты. Бай оны күймесіне отырғызып алды. Ет пісірім уақыттан соң олар екі шетін су шайып кеткен лай жолдың тар тұсына келіп тоқтады. Дәл сол жерде арбасына күріш артқан диқанның көлігі сынып, жолды жауып қалыпты. Бай арбаның жолды бөгеп тұрғанына ашуланып, атқосшысына « ана арбаны әрі итеріп таста, біз өтіп кетейік » деп бұйырды. Диқан қарсыласқанымен түк істей алмайды. Атқосшы қара күш иесі еді. Әлсізге жәбір көрсеткенді жаны сүйетін. Арбадағы күрішті қалай болса солай жұлқып жерге түсіріп, арбаны әрі ысырып, жолды ашты.
Бай бұл іске риза болып, жанындағы дәруішке қарап мақтанбақ болып еді, ол жақтырмады. Арбадан секіріп түсіп: – Байеке, кешіріңіз, осы жерден түсіп қалайын. Мейірім танытып, бір-екі сағат жолымды қысқартып бергеніңе мың алғыс. Күймеге отырарда қатты шаршаған едім, дархан көңіліңнің арқасында кәдімгідей дем алып қалыппын. Бұл жақсылығыңды қалай қайтарарымды бімеймін. Тым болмаса мына диқанға көмектесіп батасын алайын. Шарапаты сізге де тиіп қалар. Борышымнан солай құтылармын, – деді. Бай бұл сөзге таңғалды. Айдаладағы диқанның ша­рапаты маған қалай тимек? Өмірде жолықтарған адам міндетті түрде сізге кері айналып соғады. Бірақ кесапат боп ұра ма, әлде шарапат болып қона ма, ол сізге байланысты. Мен мына диқан екеуің қайта тағдырлас болатындарыңды сезем. Сондықтан мұның қызметіне жарап, сіздің борыштан құтылмақпын. Бай дәруіштің сөзіне кекесінмен жымиды. Дәруіш сөзін әрі жалғап: – Түсінемін, соқыр көз бір сәтте көріп кете қоймайды. Сіз де диқанға күш көрсетіп өзіңізге зиян келтіріп жатқаныңызды бірден ұға қоюыңыз мүмкін емес. Мен сізді өзіңізге өзіңіз қазған ордан құтқармақпын, – деді. Бай өзіне айып таққандарды жақтырмаушы еді.
Дәруіш қанша мейіріммен сөйлеп тұрса да мән бермей, атқосшысына « кеттік » деп бұйырды. Дәруіш диқанға көмектесіп, шашылған күріштерді жинай бастады. Сосын арбаның сынған дөңгелегін жөндеп, әп-сәтте қалпына келтірді. Екеуі арбаға жайғасып, қалаға бет алды. Бенареске жақындап қалғанда аттары әлденеден үркіп, пысқыра жөнелді. Дәруіш арбадан секіріп түсіп қараса алтын толы әмиян екен. Ақшасын іздеп шыр-пыр болып жүрген шығар » деп әмиянды диқанға беріп: – Бенареске барған соң, байды тауып алып әмиянын қайтар. Сізге қиянат жасаса сіз оған махаббатпен жауап беріңіз. Ал мен ғибадатханаға кеттім. Мені іздесең сонда боламын, – деді. II Бай Бенареске жетіп, саудагер досы Малмекамен жолығады. Досы басына қиын іс түскенін айтады. Жеткізе алмасам бұл қалада сауда жасай алмаймын. Бенаресте маған өштесіп жүрген бір сау­дагер бар. Ол « патша асханасына ертең бір арба күріш әкеліп беремін » деген уәдемді естіп алып, қаладағы күріштің бәрін сатып алып қойды. Қалада әрі сабылып, бері сабылып бір түйір күріш таба алмадым. Күріш тауып бере алмасам патша қоймашысы мені кешірмейді, – деді. Осылайша Малмека арызын айтып шағымданып тұрғанда бай әмиянының жоқ екенін байқайды.
Күйменің ішін әбден тексеріп, таппаған соң, атқосшысына жала жапты. Қала сақшылары атқосшыны байлап қойып, қинап, мойындатпақшы болды. Жаны қысылған атқосшы: – Жіберіңдер, әмиянды алған жоқпын. Мені жазықсыз жазалап жатсыңдар! О, Тәңірім, қожайыныма қызмет етемін деп жүріп талайдың көз жасына қалып едім. Мына қорлығым соның есебі болар. Тым болмаса әлгі диқаннан кешірім сұрауға мүмкіндік берші, – деп жылайды. Сақшылар атқосшысын аямай сабап жатқанда баяғы диқан келіп қалады. Ол әмиянды байға қайтарып береді. Бай риза болып диқанға алғысын білдіреді. Алдыңғы әбестігі үшін кешірім сұрайды. Әрі диқанның күріш артқан арбасын көріп қуанады. Жаны қысылған досына күріш тауып беріп, оны да бәледен аман алып қалады. Сақшылар кінәсіз атқосшыны босатады. Қожайынынан көңілі қалған атқосшы басы ауған жаққа кетіп, ақыры тау жағалаған қарақшыларға барып қосылады. Бай ғибадатханаға келіп дәруішті тауып алып: – Хазірет, сіздің айтқаныңыз айнымай келді. Диқанның да шарапаты тиеді деп едіңіз. Мені үлкен қатерден құтқарып әмиянымды тауып әкеліп берді. Егер диқанға жолда көмектескенімде әмияным жоғалмас еді, атқосшымда жазықсыз жәбір көрмес еді. Бірақ бір сұрағым бар. Қалайша шарапаты маған дарыды?
Сен диқанға қол ұшын созбағаныңмен мен оған көмектестім. Сіздің басыңызға төнер кесапатты осылайша қайтарып алдым. Есесіне ол жақсылық болып сізге дарыды, – деді. Бай бұл сөзге риза болып: – Маған ілім үйретіңіз, сізге шәкірт болайын, – деді. Әр түнді қадір деп біл. Әр көрген адамды Қызыр деп біл. Кімге қандай құрмет көрсетсең қайтарымы саған екі есе болып келеді. Ал кімге жамандық істесең ол да айналып артыңнан соғады. Атаңа не істесең алдыңа сол келеді де­ген осы. Адам өзін дара жаралыс деп ойлайды. Көңіл көзі бітеу болғандықтан пенде мен пенденің, тау мен тастың, жаратылыс пен табиғаттың арасындағы нәзік байланысты көре алмайды. Соның кесірінен үнемі қара басының қамын ойлап, қырсыққа шатылады. Ал жанындағы ел-жұртқа көмектескенде ғана ол бақытқа кенеліп, тағдырын жарқын етеді. Мына бәйітті әрдайым есіңде сақта: Жаманға жанасам деп, сен де азбағын. Жақсыға жәрдем етіп, бел жазбағын. Пейілің теріс болса, өрісің тар, Қиянатың – өзіңе ор қазғаның. Жел сезіммен ит нәпсі қозар дәйім, Менмендікке бой ұрсаң, ажал дайын. Кішіпейіл жан тез жетер ақиқатқа Өзгелерге қол ұшын соз әрдайым.
Адамға мына әлемдегі сансыз жаралыстан бөлшектенген сайын бақытсыздыққа жолығады. Ал солармен бірігуге ұмтылған сайын жүрегі тыныштық табады, – деді. Бай: – Жұрттың бәрі ілімді осылай түсінсе, бүкіл әлем құлпырып, жайнап кетер еді-ау. Жамандық атаулы азайып, елдің жағдайы жақсарар еді. Елге оралған соң сізді арнайы шақырамын. Бізге ілім таратушы ұстаз болыңыз, – деді. Арада бірнеше жыл өтті. Бай үлкен ғибадатхана соғып, оған дәруіштерді жинады. Жұрттың рухани сауатын ашты. Байдың аулы зергерлікпен аты шыққан еді. Зергерлер ілім үйренген соң бұйымдарды бұрынғыдан да әдемі етіп жасайтын болды. Олардың даңқы шартарапқа кетіп жатты. Патшаның құлағына да жетіп, ол асыл тастарымен безендірілген алтын тәж жасатуды бұйырады. Бай тәжді жасап біткен соң патшаның сарайына жол тартады. Бірақ жолда қарақшылар тонайды. Бұл кезде қарақшылардың басшысы баяғы атқосшы жігіт еді. Олар күзетшілерді түгел өлтіріп, алтын тәжді олжалап алады. Байдың өзі әрең қашып құтылады. Амал жоқ патшаға жаңадан тәж жасап беруге тура келеді. Бұл байдың қазынасын кәдімгідей опырып жіберді. Бірақ бай қайғырмады. Ішінен: « Мен кезінде талай әлсізге тізе батырдым. Елді қанап, тонадым.
Бұл қасірет соның қайта айналып соққан жазасы болар » деп сабыр етті. III Арада бірнеше күн өтті. Дәруіш сапар шегіп келе жатыр еді, орманнан шыққан үлкен шуды есітті. Жақындап келсе өлімші болып соққыға жығылған адамды көрді. Бұл қарақшылардың басшысы, баяғы атқосшы еді. Өзінің қарақшылары сабап, жаралаған екен. Оның аузына дәруіш су тамызды. Оларды талай жеңіске бастап, олжаға кенелтіп едім. Маған сатқындық жасап, шибөрідей талады. Менсіз алысқа бармайды, бірінің етін, бірі жеп қырылып қалады, – деді. Тәңірі, бәлкім, қарақшылықты тастауға мүмкіндік беріп жатқан шығар... Мына судан ұрттаңыз, жараңызды таңайын. Мүмкін жазылып кетерсіз. Осы әдісті оларға өзім үйреткен едім. Біреудің жүрегіне махаббаттың гүлін ексең ол саған мейірім болып өседі, ал зұлымдықтың күлін төксең, қиянат болып өнеді. Өзіме де сол керек. Бірақ қазір көңілім күпті. Ақиреттегі хәлім нешік? Тақсыр, кеудеме батқан ауыр тастай күнәмнан қайтіп арыламын? Жүректен шын жас ақса қара тасты да ерітеді деген. Үмітіңді үзбе! Өмірімде жақсылық жасаған жоқпын. Орным тозақ сияқты. Бәрі шешіліп болған сияқты.
Не болса да жаһаннамға кеттім, – деді атқосшы. Дәруіш: – Зұлымдық жасаған адам міндетті түрде жазасын алады. Бірақ сен түңілме. Тәңірі мейрімді. Жүрегіңде батпандай қиянат болғанымен, бір тамшы мейірім болса Тәңірі үңілмей қоймайды. Саған да назарын салады. Ол үшін пенде шын жылап, Тәңірден кешірім тілеу керек. Мен саған бір оқиға айтайын. Ертеде Кандата деген қарақшы тәубеге келместен дүние салып, жаһаннамнан бір-ақ шығады. Елге жасаған қиянаты мен күнәсі үшін жазасын алып, әбден азапталды. Бірде Тәңірдің мейірімінің бір тамшысы тозаққа түсіп кетіп еді, жаһаннамдағы барлық тіршілік иесіне үміт сыйлайды. Кандата қарақшы еңіреп жылап: « О, Тәңірім, мені кешірші. Білмей зұлымдық істеппін. Тәубеме келдім. Енді тек жақсылық істеймін, – дейді. Тәңірі оған бір өрмекшіні жібереді. Өрмекші ұзын бір өрмек тоқып, қарақшыға төбеден бір ұшын тастайды: « Мынаған жабысып шық », – дейді. Қарақшы қуанып кетіп, жіпке жабысып, өрмелей бастады. Жаһаннам құдығынан шығуға сәл қалғанда, бір тоқтап демалмақшы болды. Бір құлаш өрмелесем мұнан да шығап кетемін.
Ең бастысы құтылдым » деп төменге зер салып еді, тозақтағы басқа адамдар да жіпке жабысып ізінен келе жатыр екен. Жіп те басындағыдай емес, жіңішкеріп қалыпты. Оның пейілі бір пәсте тарылып шыға келді. Бұл маған түскен өрмек. Сендердікі емес. Кане, түс, босат жіпті. Бұл қазір үзіліп кетеді » деп айқайлады. Сол сәтте өрмек кілт үзіліп өзі де бірге жаһаннамға қайта құлады. Қарақшы байғұс хақиқаттың тілін білмейтін еді. Бір құлаш жер қалғанда көңілін пасықтыққа билетіп алды. Адамның ниеті өрмекшінің жібі секілді жіп-жіңішке болғанымен мыңдаған адамды көтере алады. Ал ниет бұзылса қырық жылқының құйрығынан есіп істеген арқаның да үзіліп кетеді. Қара бастың қамын күйттеу – әлсіздік, ал өзге үшін өмір сүру – бақыт. Адам өзін шексіз жақсы көргенде жаһаннамның оты қыза түседі. Ал өзгенің қамын жеген сайын оттың алауы баяулайды. Сосын аузына тосқан судан бір жұтым ішті де: – Мен Колшамбидегі Панду деген байдың атқосшысы едім. Бірде ол маған жазықсыз жала жапқан соң, одан қашып кетіп, қарақшыларға атаман болып кеттім. Бір күні бұрынғы байдын, жақын маңдағы тау бөктерінен өтетінін есіттім.
Сосын керуенін тонап, қазынасын тартып алдым. Егер көрсең, байға сәлем айт! Ол мені жазықсыз жазаға тартты. Мен оның сол қателігін кешірдім. Керуенін тонағаным үшін ол да мені кешірсін. Байдың қасында жүргенде оның жүрегі тастай қатты еді. Мен одан қиянатты үйрендім. Бірақ қазір ол жақсылық жасауды үйреніпті. Жұрттың ықыласын иеленді. Халық оны мейірімді, жақсы адам ретінде тани бастағанын естідім. Оның патшаға арнап жасаған алтын тәжін жер астына тығып, сақтап қойдым. Ол тыққан жерді екі-ақ қарақшы білуші еді, олардың екеуі де қаза тапты. Бай сол жерге барып, тоналған алтындарын қайтып алсын, – деді де көмбе көмілген жерін айтты. Барлық күнәсі үшін тәубе етіп, көз жұмды. Дәруіш қарақшыны арулап жерлеген соң, Колшамбиге барып, байға қарақшының аманатын жеткізді. Бай атқосшысының қабіріне келіп еңіреп жылады. Оның бұрыс жолға түсіп, қаза тапқанына өзін кінәлі сезініп, әруақтан кешірім сұрады. Дәруіш мола басында отырып мына бір бәйітті оқыды: Жамандық үшін пенде жаза алады, Өртейді тұла бойын азабы әлі. Нәпсінің түрлі арзуын жүгендесе, Жүрегі қара таттан тазарады. Ақ жүрекке ұмтылып, талпын, шырақ.
Біле алмассың сен оның нарқын сұрап. Діліңді кіріс кірден аулақ қылып, Кері істен жүргейсің мүлде жырақ. Сосын көпшілікке бұрылып: – Пенде жамандық жасаса, содан зиян шегеді. Нәпсісін жамандық жасаудан тыйса, жүрегі қара таттан тазарады. Ақжүрек, қаражүрек болу пенденің өзіне байланысты. Бір адамды басқа біреу келіп тазартып бере алмайды. Тазаруға адамның өзі әрекет жасауы керек. Дәруіштер тек осы ақиқатты уағыздаушылар. Біздің карма деп жүргеніміз Тәңірдің құдіреті емес, біздің жасаған амалдарымыздың салдары ғана, – деді дәруіш. Бай қазынасын қайтарып алған соң Колшамбиге оралды. Жыл сайын атқосшысының қабіріне дұға оқуды әдетке айналдырды. Дәулетін үнемдеп жұмсап, бақытты ғұмыр кешті. Дүниеден сапар шегерде бала-шағасын жинап: – Қарақтарым, істерің алға баспай қалса, кінәні өзгеден емес, өздеріңнен іздеңдер! Көкірек көздеріңді қараңғылық басса жасаған амалдарыңда береке болмайды. Ісім алға бассын десең өзгеге көмектес! Соның керегіне жара! Дәруіштің маған үйреткен мына сөздерін естеріңнен шығармаңдар: Жаманға жанасам деп, сен де азбағын. Жақсыға жәрдем етіп, бел жазбағын. Пейілің теріс болса, өрісің тар, Қиянатың – өзіңе ор қазғаның.
Жел сезіммен ит нәпсі қозар дәйім, Менмендікке бой ұрсаң, ажал дайын. Кішіпейіл тез жетер ақиқатқа, Өзгелерге қол ұшын соз әрдайым, – деп бақұлдасыпты. Аударған Жүрсін Кәрім ТӘУБЕГЕ КЕЛГЕН КҮНӘҺАР Жетпіс жыл өмір сүрген бір пенде, бар ғұмырын күнәмен өткізеді. Өмірінің соңғы сәтінде қатты науқастанып төсек тартып жатады. Сол кезде істеген күнәсіне тәубе етіп, өкінумен болады. Ақырғы сәт тақап, Әзірейіл жан алуға келгенде, екі көзінен жас парлап: « Уа, Тәңірім! Менің бар күнәмді кеше гөр! » – деп зар жылайды. Соңғы сөзін айтып үлгергенше кеудесінен шыбын жаны ұшып шығады. Жан көтеріліп пейіш бақшасының қақпасына келді. Есігін қағып, ішке кірмек боп ниетін білдіреді. Бірақ, есік ашылмайды. Қақпаның арғы жағынан: – Бұл кім? Дүниеде жасаған қандай ізгі амалың бар? Сосын бар күнәсын тізіп санап шығады да: – Мен білсем, сен жұмаққа кірмейсің. Мекенің тозақ болуы керек. Құдайдың дәргағынан әрі кет! Күнәһар пенде: – Иә, Жаппар Ием! Бұл кімнің дауысы? Түріңді көре алмай тұрмын, – дейді.
Дауыс оған: – Мен Ғайса пайғамбардың ең жақын серігі Петр боламын, – деп жауап берді. Күнәһар: – Әулие Петр, мені жарылқай гөр! Адам пендесінің әлсіз екенін, Құдайдың шексіз мейірімді екенін есіңе ал! Сен Ғайса пайғамбардың жанында жүрдің. Оның айтқан насихатын жақыннан тыңдадың. Бірақ, Ғайса саған « сахарда ояу отырып дұға жаса » деп үш мәрте айтқанда да, ұмытып, ұйқыға кеттің. Сол кезде пайғамбар өкініп, жүрегі қан жылап еді ғой. Соны есіңе түсірші. Мен де дәл солай, өмірдегі міндетімді ұмытып, күнәға баттым. Сен « Ғайсамен үнемі бірге боламын » деп үш рет уәде бердің. Пайғамбарды қинап, ағашқа шегелегенде сен одан бас тартып, қашқаныңды ұмыттың ба? Мен де дәл солай, әлімсақтағы уәдемді ұмытып келіп тұрмын. Бірақ, Құдай мейіріммен көз салып, сені жәннат бағына кіргізді. Сен неге содан үлгі алмайсың? Қақпаның арғы жағында тұрған адам үнсіз қалды. Сосын күнәһар жұмақтың қақпасын екінші мәрте қақты. Бұл жолы басқа біреу тіл қатып: – Бұл кім? Қандай сауапты ісің бар?
Ол да бейшараның бар күнәсін тізіп болып: – Ей, қарабет! Дүниеде іліп алар жақсы амалың жоқ. Аулақ кет, орның тозақ! Күнәһар: – Уа, Жасаған Ием! Бұл кімнің дауысы? Адамның әлсіздігі мен Құдайдың мол рақметін есіңе ал! Құдай сені патша етті. Жұрт алдындағы дәрежеңді өсірді. Байлық та, атақ пен даңқ та берді. Сонда да, сен бір кедейдің ажарлы әйеліне ғашық болып, оған көз салдың. Қанша малың болса да, кедейдің соңғы қойына назарың түсті. Бірақ, мейірімді Құдай, сонда да сенің дәрежеңді артық етіп, пейішіне кіргізді. Мен де біреудің әйелін тартып алдым, біреудің қойын ұрладым. Күнәға белшеден баттым. Сен тірі күніңде « Өз қателігім есіме түссе, бармағымды шайнап өкінемін » деп едің. Мен де өлім сәтінде істеген күнәма өкініп, шын тәубе еттім. Енді не себепті мені кіргізбейсің? Есік арт жағында дауыс үнсіз қалды. Күнәһар сәлден соң қақпаны қайта қағады. Бұл жолы басқа бір дыбыс шығып: – Бұл кім? Қандай жансың? Әдеттегідей күнәһардың бар ісін тізіп шығып: – Әй, пенде, аулақ жүр!
Сен мынадай күнәңмен жұмаққа лайық емессің, – дейді. Күнәһар: – Уа, Тәңірім, бұл кімнің дауысы? Да­уыс иесі: – Мен Ғайса пайғамбардың шәкірті Иоанмын, – дейді. Күнәһар қуанып кетіп: – Сен мені кіргізбеуге хақың жоқ. Петр мен Дәуіт патша адам жанының әлсіз, Құдай рақметінің шексіз екенін есіне түсіріп, ләм демеді. Ал сен өмір бойы Құдайдың сүйіспеншілігі мен мейірім-махаббатын уағыздап келдің. Мені тозағына түсірмей, пейіштің есігіне дейін әкелген Тәңірімнің фазылы. Сен содан үлгі алып, маған сүйіспеншілік таныт! Қартайып төсек тартқан кезімде, сенің кітабыңнан « Бауырлар, бір-біріңді жақсы көріңдер! » – деген насихатты оқыдым. Бірақ, жұртты жақсы көруге, махаббат танытуға кеш қалдым. Тәубе еттім. Ал, сен сол өсиетті жазып тұрып, қалайша мені жақсы көрмейсің. Махаббатпен жәннаттың есігін ашпайсың ба? Сол кезде жұмақтың қақпасы ашылды. Иоан тәубаға келген пақырды құшағына қысып, кешірім сұрады. Оны Тәңірі әлеміне алып кетті. Аударған Жүрсін Кәрім АЛЕША ГОРШОК Алеша – үйінің кенжесі. Бірақ, жұрттың бәрі оны Горшок деп атайды. Бірде анасы шіркеу қызметкеріне сүт апарып бер деп жұмсаған болатын.
Ол жолда сүттің ыдысын сындырып алып, балалар оны « Горшок » деп мазақтаған. Себебі сүттің ыдысы горшокқа қатты ұқсайтын. Әрине, бұл ісі үшін шешесі оны сабап та алды. Бірақ, Горшок деген ат сол күйі таңба болып қалды. Содан бастап елдің бәрі оны Алеша Горшок деп атап кетті. Алешаның өзі арық келген. Құлағы – қалқанқұлақ. Мұрны картоптай домалақ. Достарының арасында талай рет « картошка мұрын », « қалқанқұлақ » деп мазаққа ілінген де еді. Ал, оқу жайына келгенде басына білім қонбай қойды. Расын айтқанда, оқуға уақыты болмады. Себебі, ағасы қаладағы бір көпесте қызметші болып істегесін, үйдегі бар жұмыс Алешаның мойнына артылды. Алты жасынан бастап сиыр мен қой бақты. Сәл өскен соң жылқы бақты. Он екі жасында соқамен жер жыртып, өгіз жетектеді. Күші жоқ болса да, қолының қарымы мықты. Шаршауды білмейді. Үнемі көңілді жүреді. Балалардың мазағына да мән бермеді. Көбінесе олардан үндемей құтылатын, не болмаса солармен бірге күле салатын. Әкесі ұрысса да үндемей тыңдап, артынан түк болмағандай күліп жұмысына кірісіп кететін. Бір күні Алешаның ағасын әскерге алып кетті.
Әкесі ағасының орнына көпеске аула сыпырушы етіп Алешаны жіберді. Ол ағасының ескі етігін, әкесінің бас киімін киіп қалаға келді. Ол өзін алғаш рет ересек адамдай сезініп еді. Ал, оны жұмысқа қабылдаған көпес неге екені белгісіз, оған көңілі толмады. Ал сен мына бір мұрынбоқты әкеліпсің. Қолынан не келеді мұның? Ат ерттейді, арбаға жеге алады. Барып кел, шауып кел жұмыстың бәріне тиянақты. Әрі өте қарулы. Мына ілмиіп тұрған оның сыртқы сиқы ғана. Ал өзі шыныққан, өте шымыр, – деп мақтанды әкесі. Кез-келген жұмысты істей береді. Сөйтіп Алеша көпестің үйінде қалды. Көпестің отбасы шағындау: әйелі, кәрі шешесі, екі ұлы мен бір қызы бар. Үлкен ұлы үйленген. Кіші ұлы – сауатты, гимназияны тауысып, университетте оқитын. Бірақ, оны оқудан қуып жіберіп, қазір үйінде жүр. Ал, қызы гимназияда оқиды. Басында Алеша оларға ұнамады. Олпы-солпы киінетін, қалай болса солай жүретін. Жағымпаздануды білмейтін. Бәріне « сен » деп сөйлейтін. Кейін үйдегілер оның әдебіне үйреніп кетті. Ол ағасынан да артық қызмет ете бастады.
Артық сөзі жоқ, шаршауды білмейді. Барлық істі ықыласпен, жүгіріп жүріп, тез атқарады. Бір істі бітірмей екіншісіне көшпейді. Көпес Алешаға үйдің де, даланың да бар тірлігін артып қойды. Ол жұмысты неқұрлым тез атқарса, соғұрлым көп тапсыра берді. Көпестің қатыны, кәрі шешесі, қызы, ұлдары, аспазы, тіпті итіне дейін біресе анда, біресе мұнда жұмсады. Таңертеңнен тұрғаннан « Горшок мынаны істеші! », « Горшок, мына жұмысты ұмытып кетпе! », « Әй, картошка мұрын мынаған қарап тұр! », « Горшок, ананы әкел! » – деген дауыстар жан-жақтан жамырайды. Але­ша соның бәріне үлгеріп әрі тиянақты атқаратын. Тіпті ренжігенін көрмейсің. Қыс болса таңертең ерте тұрып алып отын бұтайды. Ауланы күрейді. Малдың жем-шөбін салады, оларды суғарады. Одан соң пеш жағады. Үйдегілердің етіктері мен киімдерін тазалайды. Сосын самауыр қайнатады. Қожайын ұйқыдан тұра сала оған тауарларды шығаруды бұйырады. Аспаз оған қамыр илетіп, ыдыс-аяқтарды тазалатады. Онан қалды қолына тізім беріп базарға жұмсайды. Кешке гимназиядан қожайынның қызын әкеледі. Кей күндері науқас кемпір үшін дәріге барып келеді.
Осынша жұмысты істегенде, алғыстың орнына « Сен оңбаған қайда жүрсің? » деген сөз ғана естиді. Сонда да еш ренжіместен күліп қойып жүре береді. Тіпті азанғы асты ол жүгіріп жүріп жейтін. Ал түскі асты ішуге қолы тимейді. Аспаз әйел оған жаны ашып түскі не кешкі астан қалдырып қоятын. Тек мереке күні ғана Алеша қатты қуанады. Себебі, қожайын оған аздаған ақша беретін. Жобасы 60 тиын. Аз болса да жеке өзі жарататын ақша ғой. Әйтпесе, ол еңбекақысын әлі қолына ұстап көрген жоқ. Айлық беретін кезде әкесі келіп, көпестен ақшаны алып кетеді. Алешаның басынан сипаудың орнына, « дұрыстап істе, айтқан тілді алып жүр! » деп ұрысып кететін. Алеша тағы да күліп қойып жүре береді. Мереке күндері беретін ақшадан жинап жүріп, бір күні қызыл күрте сатып алып киді. Сол кездегі оның қуанғанын көрсеңіз. Өмірінде бұлай шаттанбаған да шығар. Осылай бір жарым жылды өткізді. Кенет бір күні ол мынадай керемет жағдайға тап болды. Көпестің үйінде бір адам мұны жақсы көреді екен. Ол бірінші рет өзінің біреуге қажет екенін білді. Жұрттың бәрі Алешаны адам ретінде көрмейтін.
Үнемі ұрысып, кекетіп-мұқатып сөйлейтін. Алешада оған үйреніп кеткен болатын. Тіпті мән бермейтін. Ал, енді байқап қараса, бұған да құрметпен қарайтын да адам бар екен. Ол аспаздың көмекшісі – Устинья. Оны бәрі Устюша деп атайды. Өзі жетім қыз. Алеша секілді іскер. Устинья оны аяғаннан да үнемі оған кешкі ас кезінде сары май қосылған ботқа істеп әкелетін. Әрі Алешаға тамақ ішіп отырған кезде ерекше бір махаббатпен қарайтын. Сол кезде Алеша да оған көзінің астымен қарап жымиятын. Мұндайда қыз ұялап кетіп, бетін алжапқышымен жаба қоятын. Бұл сезім Алеша үшін ерекше болды. Өмірі мұндай сезімді бастан кешпепті. Жұмыс кезінде де Устиньяны есіне алып: « Ой, Устинья-ай! » деп қоятын. Сонымен екеуі жиі сырласа бастады. Устинья оған өзінің бастан кешкен өмірін, қалай жетім қалғанын айтып берді. Туыс әпкесі оны қалаға әкеліп көпес үйіне қызметке беріпті. Көпестің ұлы оны айналдырған екен, ол көнбей қойыпты. Устинья әңгіме айтқанды жақсы көретін, ал Алеша ықыласпен тыңдап отырады. Бірде қыз Алешадан қашан үйленетінін сұрады. Ол әзірге білмейтінін, ауыл қызына үйленгісі келмейтінін айтты. Маған тұрмысқа шығасың 6а?
Несі бар?! Қызға сөз айтудың ретін тауыпсың, – деді ол, Алешаның шашынан сипап. Егер тиетін болсаң аламын, – деді Алеша батылданып. Бірақ, көпестің әйелі Алешаның Устиньяға үйленбекші екенін естіп, оны жақтырмады. Әкесіне айтып, сазайын тарттыру керек », – деді күйеуіне. Бірде әкесі Алешаның айлығын алуға келгенде көпестен: – Балам қалай? Аспаздың көмекші қызына үйленбек ойы бар. Ал мен үйленгендерді жұмысқа қабылдағым келмейді. Бізге ол қол емес, – деді. Сіз саспаңыз! Мен оның сазайын беремін, – деді әкесі жұдырығын түйіп. Әкесі асханаға келіп ұлын күтті. Алеша жұмыс істеп әуре болып жүрген еді, асығып-үсігіп жетті. Үйленбекшісің бе? Балам, уақыты келгенде қаланың жезөкшесіне емес, өзімнің ұнатқан адамыма үйлендіремін. Осымен сөз тәмам. Енді естімейтін болайын, – деді. Алеша мән-жайды тез ұқты. Әдетінше жымиып: – Жарайды көке, сіз айтсаңыз болды ғой, – деді. Әкесі кеткен соң, ол Устиньямен оңаша қалды, сосын оған ( әкесі ұлымен сөйлесіп жатқан кезде ол есік артында тыңдап тұрған болатын ): – Үйлене алмайтын болдық. Естідің бе?
Ашуланып, рұқсат бермей қойды, – деді. Устинья үнсіз, алжапқышымен аузын жауып жыламсырады. Алеша басқа не айтарын білмей: – Ата-анаңды қалай тыңдамассың. Демек ойымыздан айнуымыз керек, – деп сыртқа шығып кетті. Ертесіне оны қожайын шатырдағы қарды тазалауға жұмсады. Ол шатырға шығып қардың бәрін тездетіп тазалап тастады. Сосын шатырдың жиегінде тұрған сүңгі мұздарды түсіріп жатқан кезде аяғы тайып кетіп жерге құлады. Сор болғанда жамбасы есіктің темір баспалдағына тиді. Алдымен қожайынның қызы мен Устинья жүгіріп келді. Ол: – Алеша еш жерің ауырмады ма? Бірақ, ештеңе етпейді, – деді Алеша ештеме болмағандай жымиып. Бірақ орнынан тұра алмады. Оны бәрі жабылып үй ішіне көтеріп кіргізді. Сосын фельдшер шақырды. Ол науқасты қарап шығып: – Қай жерің ауырады? Оны қойшы. Қожайын ренжитін болды. Әкеме хабар беру керек еді, – деді ол ауырсына сөйлеп. Осылайша Алеша екі күн жатып, үшінші күні попты алдыртты. Өстіп жатып өле бересің бе? Онда да өмір бар дейді ғой. Ерте ме, кеш пе, бәрібір сонда барамыз, – деді Алеша тез-тез сөйлеп. Мені аяп, жақсы көрдің.
Үйленуімізге рұқсат бермегені қандай дұрыс болған. Әйтпесе қазір не істер едік? Бірақ мен сені жақсы көремін. Мүмкін о дүниеде кездесерміз. Ол поппен бірге қолымен де, жүрегімен де дұға жасап жатты. Ішінен « ешкімді ренжітпей, адал жұмыс істеп қандай шаттыққа бөленсең, о дүние де солай 6олуы керек шығар » деп ойлады. Дұғадан соң су сұрады. Сосын көзін төбеге салып, бір нәрсеге таң қалып жатқандай болды. Соңғы рет жымиып күлді де, жан тапсырды. ДҰШПАНДІКІ – ӘЛСІЗ, ҚҰДАЙДІКІ – ЖҰМСАҚ Ертеде жүрегі жұмсақ, сабырлы бір адам болыпты. Өзі бай екен. Қарамағында көп қызметші құлдар ұстапты. Бай оларға барынша жақсы қарайды екен. Олар да қожайындарын жақсы көреді. Бас қосқан жерде байды мақтап, оның әрбір жылы сөзіне, мінезіне риза болып: – Әлемде біздің қожайыннан асқан жақсы адам жоқ. Бізге артық жұмыс істетпейді. Не жесе де, не ішсе де бізбен бөліседі. Өзі не кисе бізге соны кигізеді. Қатты сөз айтпайды, қатаң кек сақтамайды. Басқа байлар малайын ұрып жатса, ол біздің арқамыздан қағады.
Жекіріп, боқтап жатса, ол жымиып күледі де ақылын айтады. Дүниеде бұдан асқан сабырлы адам болмас, – дейді екен. Құлдар осылайша қожайынын мақтап жатады. Олардың бұлай тату тұруы, бір адам туралы жылы сөз айтуы шайтанның шамына тиеді. Қайткен күнде араға ылаң салып, қожайын мен құлдың арасын бұзуды ойлайды. Сөйтіп байдың Алеб деген құлын арбап, оған басқа құлдарды да азғыр деп бұйырды. Әдеттегідей құлдар жұмысын бітіріп, бүгін қожайынның кімге қалай қарағанын, кімге не дегенін айтып мақтай бастайды. Сол кезде Алеб даусын көтеріп: – Бауырлар, қожайынды босқа мақтай бермейік. Егер ебін тауып, дұрыстап қызмет жасасаң, шайтан да мейірімді болады. Біз қожайынның сөзін екі етпейміз. Сосын ол бізге ұрысып, ашуланбайды. Жақсы болып көрінеді. Ал егер, айтқан тілін алмай, істе дегенін бұрыс жасасаң, көрер едім мырзаңның сабырын. Арқаңа шыңғыртып тұрып таспа тіледі. Оның басқа байлардан түк артық жері жоқ. Сондықтан, мен қожайынды мақтамаймын, – деді. Бұған өзге құлдар « шу » ете тусті. Олар Алебпен дауласа бастады. Ең ақырында ортаға шек тасталды.
Алеб өз сөзін дәлелдеп, қожайынды ашуландырмаққа бекінді. Егер ашуландыра алмаса үстіндегі сәнді киімін оларға шешіп бермек болды. Егер ашуландырса онда басқа құлдар үстіндегі сәнді киімдерін бұған шешіп береді. Одан бөлек, қожайын қатты ашуланып Алебты темір қапасқа, не болмаса қараңғы зынданға тастаса бәрі жабылып, оны ақтап, еркіндікке шығаруға міндеттелді. Сөйтіп Алеб ертесіне қожайынды ашуландыруды ойлады. Ол қожайынның асыл тұқымды қойларын бағушы еді. Сол күні қожайын азанмен үйіне келген қонақтарын ертіп, қора-қопсысын, малдарын аралады. Бір кезде асыл тұқымды қойларына келді. Алеб басқа құлдарға қарап: – Қарап тұрыңдар, қазір қожайынды ашуландырамын, – деді. Барлық құлдар жиналып бірі есіктен, бірі шарбақтың тесігінен сығалап жатты. Ал шайтан талдың бұтағына шығып, шаттанып тұрды. Қожайын қонақтарына: – Менің қошқарларым асыл тұқымды. Ал анау мүйізі ирелең қошқар, барлық қойдың маңдайына біткен киесі. Бұл менің ең қымбат қазынам. Мұны ешбір затқа айырбастамаспын, – деді. Қонақтар ирелең мүйіз қошқарды көрмек болды. Бірақ қойлар қонақтардан үркіп, біресе анда, біресе мұнда қашып жатты. Оның үстіне Алеб те қойларды білдірмей ары-бері айдай берді.
Қонақтар киелі қошқарды көре алмай әуреге түсті. Мұны аңғарған қожайын: – Алеб, қарағым, ана мүйізі ирелең қошқарды бері әкелші, қонақтар жақыннан көрсін, – деді. Осыны күтіп тұрған Алеб қошқарға жүнінен жұлқа тартып ұстады да, қошқардың артқы аяғын жоғары ка­рай қатты көтеріп қалды. Қошқардың артқы оң аяғы сынып кетті. Қошқар маңырап алдыға қарай ентелей құлап түсті. Сынған аяғы қамшының бауына ұқсап салбырады да қалды. Мұны көріп тұрған қонақтар да, құлдар да шу ете түсті. Тек шайтан ғана балаша қуанып, билей жөнелді. Қожайын қабағын түйіп, қатуланып басын төмен салып, үндемей тұрды. Жұрттың бәрі оған қарап, енді не істер екен десті. Қожайын үстіндегі шаң-тозаңды қаққысы келген адамдай иығын сипалады. Сосын басын көтеріп, көкке қарап тұрды. Бір кезде бетіндегі әжімдері жұмсарып, сәл күлімдеді де, Алебке қарап: – Ей, Алеб, бүгін сені түлен түртті. Ол мені ашуландыр деп азғырды. Бірақ, менің қожайыным сенікінен күштірек қой. Бәрібір мені ашуландыра алмады. Керісінше мен сенің шайтаныңды ызаландырайын. Ол мені сабырын жоғалтады деп күтіп тұр ғой. Ендеше, оған сабақ болсын.
Мен сені жазаламаймын, Алебжан. Са­ған еркіндік беремін. Мына қонақтарым куә болсын, менен қалаған затыңды, қалаған ақшаңды алып, қалаған жағыңа жүре бер, – деді. Бұл бәрі күтпеген жағдай еді. Құлдар қожайынның мінезіне онан сайын риза болды. Алеб өз ісіне ұялып, жерге қарады. Қонақтар да қожайынның ерлігіне таңғалып, үйге кіріп бара жатты. Ал азғырушы шайтан тістерін қышырлатып, құйрығын тістелеп, шыңғырып жіберді. Көзі мен құлағынан от шығып, шашын бір талдап жұлды. Ішінің қыз қайнағаны соншалық, жарылып кетуге шақ қалды. Біреуге ашу тілеп, соған өзі жанып жатқандай болды. Бір кезде талдан аяғы тайып кетті де, жерге құлап түсті. Шарасы таусылып, жерді қазып ішіне кіріп кетті. Аударған Жүрсін Кәрім БАЛА ШАЙТАН НАНЫН ҚАЛАЙ АҚТАДЫ? Таңғы асын ішпестен, қолына екі үзім нан алып кедей мұжық жер жыртуға шықты. Соқаға атын жегіп, заттарын бұта түбіне қойды. Күлшені да сол жерге қойып, бетін шапанының ұшымен жауып кетті. Біраз жер жыртқан соң атының шаршағанын көрді. Оны соқадан шешіп, біраз жайылсын деп отқа қойды да, өзі әлгі бұтаның түбіне келді.
Шапанын ұшын көтеріп еді, наны жоқ екен. Әрі іздеп, бері іздеп таппады. Шапанын әрі сілкіді, бері сілкіді. Бірақ, нан жоқ. Аң-таң болды. Нан қайда кеткен? ». Мұжық жер жыртып жүргенде, оның нанын шайтанның баласы ұрлап алған еді. Ол бұта түбіне отырып: « қазір мұжық қарғап-сіленеді. Менің айызым қанады », – деп дәмеленіп, күтіп отырды. Бірақ, мұжық жомарт екен. Ол өзін қайрап: – Жә, аштан өлмеспін! Мүмкін қарны ашқан бір мүсәпір амалдың жоғынан алған шығар. Ендеше, « ас болсын! » дейміз. Басқа не дейміз. Тәбеті ашылсын! Құдай оған қуат берсін! Ал біз суға да тоямыз, – деп құдыққа қарай беттеді. Шелектегі суды қанғанша сімірді де, дем алды. Сәлден соң, қайта тұрып жер жыртуға кірісті. Бала шайтан дегені орындалмай, қарапайым мұжыққа күнә істете алмағанына жыны қайнады. Ібіліске барып болған жайды айтып берді. Бұл қалай? Ібіліс аузынан заһарын шашып, ашуланып: – Мұжық азғырғаныңа көнбей, саған үстемдік көрсетіпті. Демек сен әлсізсің.
Осы бетімен кете берсең барлық адам біздің азғыруымызға көнбейді. Онда бізге өмір сүрудің не қажеті бар? Мұны бұлай қалдыруға болмайды. Сен қайтадан барасың да ана мұжықты азғырасың. Сөйтіп наныңды ақтап аласың. Үш жыл ішінде ол мұжықты жеңе алмасаң, біз сені өлтіреміз. Түсіндің бе? Бар жоғал! Бала шайтан қорқып кетіп, жер бетіне жүгіріп келді. Мұжықты азғырудың амалын ойлай бастады. Әрі-бері теңселіп жүрді де, бір кезде тапқандай болды. Сөйтіп жас жігіттің бейнесіне еніп, мұжықтың қарамағына жұмысшы болып жалданды. Ол келе сала мұжыққа егін егудің сырларын үйрете бастады. Қуаңшылық жылы саз жерге бидай екті. Сол жылы мол өнім алып, мұжық байлыққа батып қалды. Ал көрші диқандардың еккен егіні ыстық күннің астында қурап тұрды. Бұл жылы өнімді көп алған соң мұжық тағы да жас жігіттің кеңесіне құлақ түрді. Жас жігіт жымиып қойды да: – Биыл жауын көп болатын сияқты. Егінді қырға ек, – деп кеңес берді. Айтқандай сол жылы жаңбыр мол, ылғал көп болды. Сазға еккен жұрттың бидайы артық ылғалдан көгеріп, шіріп рәсуа болды.
Ал, мұжықтың адырға еккен бидайы тағы да бітік шықты. Оның қамбасы толып, бидайы сыртқа төгіліп жатты. Енді артық бидайды не істерін білмеді. Жас жігіт оған артық бидайды ашытып, одан сыра, арақ жасауды үйретті. Осыдан кейін, мұжықтың үйі көпшілік жиналатын шарапханаға айналды. Жұрттың бәрі соның үйіне жиналып арақ, сыра ішетін болды. Осы кезде ғана жас жігіт бетпердесін шешіп, бала шайтанға айналды да, масаттанып қуанды. Өз жетістігін жеткізу үшін асыға басып, баяғы басшы шайтанға жүгірді. Оған өзінің баяғы екі үзім нанын қалай ақтағанын баяндады. Ібіліс бәрін өзі барып көрмек болды. Олар мұжықтың үйіне келсе, өңкей тұрмысы жақсы, байлар жиналып арақ ішіп отыр екен. Мұжықтың әйелі қонақтарға арақ тасып жатып, сүрініп құлап кетеді. Стақандағы арағын төгіп алды. Мұны көрген күйеуі әйеліне: – Ей ақымақ! Сен не, жуынды тасып жүр ме едің, көзіңе қарамайсың ба? Бар байлықты жерге төктің ғой, – деп айқайлады. Бала шайтан Ібілістің шынтағынан түртіп қалып: – Қара, бұрын ол екі үзім нанның өзін садақа дейтін.
Қазір құлап түскен қатынының денсаулығын сұраудың орнына, төгілген араққа қайғырып жатыр, – деді. Бір кезде мұжықтың үйіне бір кедей келеді. Жан-жағына қараса, жұрт арақ ішіп отыр екен. Кедей бір үзім нан сұрады. Мұжық оған: – Мен сенің жарылқаушың емеспін. Жоғал! Бала шайтан тағы да Ібіліске сыбырлап: – Бұрын бұл қарны қатты ашса да, екі үзім нанды біреуге беретін жомарт еді. Енді қара, байлықтың қалай бұзғанын. Бұл еш нәрсе емес, қазір онан да зорын көресің, – деді. Мұжық қонақтарымен арақты ішіп-ішіп, біраз жерге барды. Бір-бірін өтірік мақтай бастады. Ібіліс риза болып: – Өтірік айтылса жаным кіреді. Осылай түлкіге ұқсап, жылмаңдап, бір-бірін алдай берсе әрі қарай азғыру жеңіл емес пе? Бала шайтан тағы да жымиып: – Кішкене күте тұр. Қазір бұлар біз араласпай-ақ, бірін-бірі түтіп жейді. Арақтан тағы да бір-екі сімірсін. Сосын олар қасқырға айналады, – деді. Айтқандай бәрі тағы бір-бір стақаннан арақ ішіп еді, дауыстары зорая бастады. Бұрынғы әдемі, жұмсақ сөздердің орнын енді боқтық һәм дөрекі сөздер басты. Арты ерегіске ұласты.
Бір-бірінің жағасына жармасып, төбелесе бастады. Қонақтарын ажыратпақ болған мұжықтың өзін де сабап тастады. Ібіліс одан сайын риза болып, қолын шапалақтады да: – Иә, бұлардың төбелескені жақсы. Құмарым бір қанды-ау, – деп шықылықтай бастап еді, бала шайтан: – Тоқтай тұр, бұл әлі ештеңе емес. Қазір олар татуласып тағы бір стақан ішсін. Сосын қызық басталады, – деді. Үйдегілер төбелесті тоқтатып, дастарқанға отырып, татуласқандай болды. Әбден босаңсып, біреуі жылады, біреуі айқайлады. Бір-бірін тыңдайтын шамалары болмады. Содан сүрініп-қабынып сыртқа шықты. Далада батпақ екен. Әбден масайған қонақтар орнында тұра алмай, аунай бастады. Мұжық та батпаққа аяғы тайып, тұмсығымен шалшық суға былш ете қалды. Үсті-басының бәрі былғанып ақырында шошқаға ұқсап қорсылдап жатты. Ібілістің көздері жайнап: – Адамның адамдықтан азғаны осы емес пе? Осы ғой бізге керегі, – деді. Бала шайтан: – Мұнымен әлі біткен жоқ. Қазір мыналар былғанып, есін білмей үйіне барады. Ұрыс-төбелес үйде жалғасады. Түнімен өксіген әйелдің, жылаған баланың даусын естіп шығамыз.
Үйдің берекесі мен несібесін, Құдайдың оларға берген нығметтерін осылай жоғалтамыз, – деді. Бұрынғы қателігіңді жудың. Ішкілікті қалай жасағаныңды айтып берші. Сен бидайдың суына түлкінің қанын қостыңау деймін. Басында түлкі сияқты қутыңдап отырды. Кейін қасқырдың қанын араластырғансың. Содан болар қасқыр сияқты ырылдаса бастады. Соңында доңыз қаны қосылған. Шошқа сияқты батпақта аунап жатқанынан бірден білдім. Менің бар істегенім әрекетім – оған көп өнім алуына көмектестім. Ал, әлгі аңдардың қаны адам баласының бәрінің ішінде бар. Нан тауып жеу қиын болған кезде ол білінбейді. Алғаш оның нанын алғанымда ол қызғанған жоқ. Ал байлық біткен соң жүрегінде құштарлық пен іштарлық оты лаулады. Ол кедейге жәрдемдесудің орнына артық ақшасымен көңіл көтеруді ойлап тұрды. Сосын оған арақ ішіп, көңіл көтеруді үйреттім. Сол кезде барып оның бойындағы түлкі, қасқыр, доңыздық мінездері бой көтереді. Енді бұдан былай тек ішкілік ішіп жүрсе болды, хайуани мінезі оянып шыға келеді. Сол кезде барып, Ібіліс бала шайтанды әбден мақтап, оның басында жіберген күнәларын кешіп, оны қарамағындағыларға бастық етіп қойды. Аударған Жүрсін Кәрім СӘБИДІҢ КӨЗ ЖАСЫ – Өлтіріңдер! Мұндайды атып тастау керек!
Дәл қазір атып тастаңдар! Өлтіріңдер! Бауыздау керек! Өлтіріңдер, өлтіріңдер! Олар қолы байлаулы бір адамды жетектеп келе жатыр екен.Тұтқын басын жоғары көтеріп, денесін тік ұстап аяғын нық басып келеді. Бойы ұзын болғандықтан топ арасынан бірден көзге түсіп, ерекше көрінеді. Жүзінен қасындағы жұртқа деген ашу-ыза байқалады. Бұл адам билік пен халық арасындағы қақтығыста билікті қорғап күрескен полицей еді. Жұрт оны ұстап алып, дарға асуға бара жатыр. Заң алдындағы міндетімді адал атқардым. Берген антқа адал боп, соңына дейін тұрдым. Дүние кезек деген осы! Қазір тағдырым осылардың қолында. Құдайдан солай бұйрық келсе, де­мек өлу керек. Бұған да көндім », – деп ойлады ол. Айналасындағы жұрттың айқай-шуына самарқау түрде жымиып, өзін биік ұстауға тырысты. Tоп ішінен: « Бұл қалалық полицей басшысы. Таңертең бізге оқ атпақ болды » деген дауыс естіліп жатты. Халық оны дедектетіп, алаңға әкеле жатыр. Көпірге жақындағанда жұрт манағыдан бетер құтырынып шыға келді. Оған себеп, кеше әскерилер осы жерде бірталай бейбіт тұрғынды атып тастаған еді. Ажал құшқандардың мәйіттері үйіліп әлі жатыр.
Tоп ішінен біреу: – Өстіп маймөңкелеп жүреміз бе? Салпақтап жүре бергеннен не табамыз? Тап осы жерде атып тастау керек оңбағанды! Тұтқын ажалын күтіп алуға бекінді. Өзін жерден алып, жерге салып жатқан көпшілікке қарап, іштей « Тобыр деген осы. Бұларда, сірә, жүрек жоқ шығар. Пиғылы неткен жаман еді », – деп ойлады. Тыңшы, патша, поптарды қыру керек. Мына оңбағанды да тап қазір өлтіру керек! Бірақ, топты бастап келе жатқан адам оны алаңға апарып жазаламақ болды. Ақыры алаңға да жетті. Бір кезде топтың арт жағынан жылаған баланың дауысы естілді. Бес-алты жас шамасындағы кішкентай бала жиналған жұрттың арасымен қыстырылысып өтіп, тұтқынға қарай жүгіріп келеді. Сізді қайда алып барады? Тоқташы, тұра тұршы, мені ертіп кетші! Баланың даусы шыққан тұста бір сәтке тыныштық орнады. Жаңа ғана бірін бірі таптап кетердей болған нөпір халық баланы өткізіп жібермек болып, екі жаққа қарай ығысты да, жол ашты. Көкешіме тимеңдерші, жіберіңдерші оны! Кім тиді саған? Әлгі тұтқын баланың дауысын естіп тұр еді. Жүзі бұрынғыдан бетер бозарып кетті.
Сөйтті де дауыстып: – Оның анасы жоқ! Жүгірген бала ақыры әкесіне жетіп, құшақтай алды. Жұрт арасынан әлі де: « Өлтіру керек! Асу керек! Атып тастайық оңбағанды! » деген дауыстар естіліп жатыр. Әкесі жауап берген жоқ. Алдаусыратып, жұбатпақ болып: – Балам, сен ақылды емессің бе? Ақылды балалар әкесін тыңдайды. Солай ма, – деді жымиып. Сен соның үйіне бар да, күте тұр. Ал мен... мен... сосын келемін. Неге олай дейсің. Олар әншейін... – деп тұтқын соңғы сөзін жұтып қойды. Еңкейіп баланың бетінен сүйді. Құшақтамақ болып еді, артқа қайырыла байланған қолын босата алмады. Toп басшысына сыбырлап: – Тыңдашы, қай жерде, қалай өлтірсең де мейлі, тек баламның көзінше өлтірмеші. Қолымды бір-екі минутқа босатшы. Соңғы рет ұлымды құшақтайын. Оған сендермен қыдырып жүрмін деп айтамын. Ол үйге қайтсын. Сосын өлтіре бер, – деді. Басшы келісті. Қолы босаған тұтқын баласын құшақтап көтеріп алды: – Ұлым, ақылды бол, Катяға бар. Сен үйге қайта бер. Әйтпесе түн болып кетеді. Мен кеш қайтамын.
Мені босқа күтіп шаршайсың. Онан да үйге қайта ғой! Ақылдым сол! Бала әкесіне тесіле қарады. Басын бір иығына, сосын екінші иығына қисайтты да, ойланып тұрды. Сеніңкіремесе де көніп тұр. Бір жағы әкесінің өтірік айтпайтынын білетін. Әкесі басын изеді. Бір әйел баланы топ арасынан тысқа алып кетті. Баласы топтан ұзаған соң, тұтқын: – Мен дайынмын, өлтіре беріңдер, – деді. Осы сәтте оқиға күтпеген жерден күрт өзгерді. Жаңа ғана өршеленіп, қатал үкім кескен жұрт сең соққандай сенделіп тұрып қалды. Сол қатыгез топ, кенеттен ғайып болып, орнына басқа бір қарапайым халық жиналып қалған ба дерсің. Жүректері езіліп, көзіне жас алғандар да болды. Баланың үні мен сөзі, көз жанары жүректің мұзын ерітіп, ыза-кектің қағын қырып алғандай болды. Бір кезде бір әйел: – Әй, осыны босата салайықшы, жәйімен кетсін, – деп еді, осы сөзді күтіп тұрғандай, екінші біреуі: – Иә, мүмкін кінәсі жоқ шығар. Қолымызды бұлғамай, Құдайға тапсырайық, – деді. Тағы біреуі: – Түу жүрегім ауырып кетті ғой, босатсақ бостайық, баласына обал.
Жетімнің көз жасына қалмайық, – десті. Мүмкін біз қателесіп тұрған шығармыз, – деді топ басшысы. Жаңа ғана қалай өлтіру керектігін ақылдасып тұрған жұрт енді жан-жақтан: – Иә, босатайық, босатайық! Сол сәтте манадан бері денесін тік ұстап, жұртқа сыр алдырмай шыдап тұрған тұтқын да аяқ астынан жылап жіберді. Сөйтті де қолымен бетін басып, кінәлі адамдай, топ арасынан жүгіріп шығып кетті. Ешкім оны тоқтатқан жоқ. Ықшамдаған Ә. Нәби БАЛА ҮЛКЕННЕН АҚЫЛДЫРАҚ Биыл көктем ерте түскен. Қар еріп, сай-саламен ағып жатқан кез. Тек ауылдың ішінде ғана әр жерде ағараңдаған қар жатыр. Екі көрші үйдің арасындағы алаңқайға еріген су жиналып, кішкене батпақты көлшік пайда болыпты. Осы көлшікке ойнауға көршінің қыздары келді. Біреуінің аты – Малаша, екіншісі – Акулька. Акулька Малашадан бірнеше жасқа үлкен. Шешелері олардың үстіне жап-жаңа сарапан көйлек тіктіріп кигізіпті. Малашаның үстіне көк, Акульканың үстіне сары сарапан. Екеуі де бастарына қызыл орамал тағыпты. Олар әдемі киімдерін бір-біріне көрсетіп, мақтанысып болып, әлгі көлшікте ойнауға кірісті.
Кішісі аяқ киімімен лай суды кеше бергенде, үлкені: – Малаша, лай суды кешпе, анаң ұрсады. Қазір аяқ киімімді шешіп, жалаң аяқ кешейін, сен де сөйт, – деді. Қыздар аяқ киімдерін шешті. Етектерін жинап, батпақ суды кешіп, бір-біріне қарсы жүрді. Су Малашаның тобығына дейін жетті. Ол: – Акулюша су терең екен. Мен қорқып тұрмын, – деді. Қорықпай тікелей маған қарай жүр, – деді. Екеуі батпақ судың ортасында кездесті. Акулька: – Малаша, сен суды қатты шашыратпай, жайырақ шаш, – дегені сол еді, айтып ауыз жиғанша, Малаша аяғымен суды былш еткізді. Лай су Акульканың сарапанына шашырады. Сарапан былғанды, мұрны мен көзі де лай болды. Киімінің былғанғанын көрген Акуль­ка Малашаға қатты ренжіп, ұрсып берді. Көрші қыздың киімін байқаусызда былғап алғанын көрген Малаша қорқып кетіп, көлшіктен шықты да, үйіне қарай қашты. Осы кезде Акульканың анасы қызының үстіндегі жаңа сарапанның былғанғанын байқап: – Оңбаған, үстіңді қай жерде былғадың? Аяғымен балшықты шашып жіберді, – деді. Акульканың шешесі Малашаны ұстап алып басынан бір ұрды.
Малаша жылағанда бүкіл көшені басына көтерді. Мұны естіп Малашанын, анасы да далаға шықты. Ол көршісіне келіп: – Қызымды неге ұрасың? Сөзден сөз шығып екі көрші ұрысып қалды. Артынша еркектер де үйлерінен шығып, көшеде адам саны көбейді. Бәрі бір-бірімен айғайласып жатты. Бірін-бірі тыңдамайды. Біреуі екіншісін түртіп қалып еді, тіпті төбелес басталып кете жаздады. Сол кезде ортаға Акульканың әжесі түсті. Ол: – Қарақтарым-ау, бұларың не? Ендігі жетпегені осы еді! Балалардың бірге ойнағанына қуанудын, орнына ұрыс шығарғандарың қай сасқандарың? Киім бүлінсе жуылады, бұлар ойын баласы емес пе? Соған бела жаға жыртысасыңдар ма? Бірақ, кемпірді тыңдайтын ешкім болған жоқ. Тіпті өзін құлата жаздады. Ұрыс күшейе бастады. Осы кезде Акулька сарапанының балшығын уқалап түсіріп кетіріп, қайтадан далаға ойнауға шықты. Ол өз үй жағында бүрісіп тұрған Малашаны қолын бұлғап шақырды. Олар әлгі лай судың жанына қайтадан келіп, жерде жатқан бір тасты алып еді, жиналған су көшеге қарай аға бастады. Қыздар суға қайық етіп, ағаш жаңқасын тастады. Жаңқа қайық сияқты жүзгенін көрген олар, күлімсіреп қуанысты.
Ал, Малаша оған жауап бермек түгелі, күлкісін тия алмай жатты. Ағын су көше бойлап аға баста­ды. Екі қыз осылай жаңқаның суға бір батып, бір шыққанын қызық көріп, ұрыс болып жатқан жерге де жетті. Оларды көрген кемпір: – Әй, болды енді, ұрысты тоқтатыңдар. Құдайдан қорықсаңдар нетті? Осы қыздар үшін бір-біріңді өлтіріп тастауға әзірсіңдер. Ауыздарыңнан ақ ит кіріп, көк ит шығып жатыр. Ал, мына балалар болса, ренішті баяғыда ұмытып, татуласып кетті. Қараңдаршы қайтадан мәз болып, бір-бірімен ойнап жүр. Білдім, оқыдым, толдым деп алып, әлі ұрысып жатсыңдар. Осыншама ұрысқанда не тапқыларың келді? Түбі не? Егер адамның бәрі осы балалар сияқты болса, әлемде соғыс та, қырқыс та болмас еді, – деді. Сол кезде барып ересектер бүлдіршіндерге қарап өз істеріне ұялды. Тіпті осыншама ақымақ ұрыстарына басын шайқап, күлісіп жатты. Кемпір: – Әй, шырақтарым, « көңілдерің баладай болғанша, Тәңір дәргағына кірмейсіңдер! » деген осы. Құдайдан үмітің болса, мінезің баладай болсын, – деп сөзін аяқтады да, үйге қайтты.
Аударған Жүрсін Кәрім ТОЗАҚТЫҢ ҚИРАУЫ ЖӘНЕ ҚАЛПЫНА КЕЛУІ Бұл оқиға Ғайса пайғамбардың өмір сүрген заманында болыпты. Ғайсаның ілімі жұрт арасына тез жайылады. Өйткені Құдайдың ілімі өте түсінікті әрі қарапайым еді. Ал, Ібілістің көңілін мұң басты. Ақиқат ілімді тоқтатпаса, ел азғыруға көнбей, айдауға жүрмей, әулиелік сипатқа ие боларын анық білді. Сол сияқты, ақиқат дінге керітартпа дінді қарсы қойды. Фарисейлердің жүрегіне үрей салды. Ғайсаны мұқатып, жәбірлеуге көндірді. Пайғамбардың шәкірттерін бездіруге азғырды. Міне, сонда ғана ілімнің де күлі көкке ұшады. Өз ойына масаттанған Ібіліс рақаттана күліп, барлығын ойдағыдай істеді. Ғайса пайғамбар айқыш ағашқа шегеленгенде, жаны қалмай шаттанды. Шәкірттері ұстазын тастап қашқанда, қуанып қол соқты. Пайғамбар: – Уа, Тәңірім, Сен қайдасың? Қалың темірден бұғау әзірледі. Оның бір ұшын Ғайсаға, бір ұшын өзінің аяғына байлады. Сол кез-де бұғау үзілмейтін болсын! » деп әбден тартқылап, сынап көрді. Бұғаулардың мықтылығын көзі жеткенде, еріксіз шаттанды. Кенет күтпеген жай болды.
Пайғамбар соңғы әлін жинап: « Уа, Жасаған Ием, пайғамбарлық құрметіме жалғыз дұғамды қабыл ететін болсаң, Өзіңнің Рақым сипатыңмен мына бейбақ жандардың күнәсін кеш! Олар кімнің жетегінде жүргенін білмейді » деп дұға жасады. Дұғаның оты Ібілістің жон арқасын тіліп өтті. Бар қиялы күлге айналып шыға келді. Көктен періштелер түсіп, Ғайсаны қоршап, денесін арулай бастады. Салы суға кеткен Ібіліс орнынан қозғалмақшы еді, аяғына байланған бұғау тапжылтпады. Бар күшімен тартса да, сыр бермеді. Өзі қазған орға өзі түсті. Әлгінде ғана бұғаудың бір ұшын өз аяғына байлаған сәті есіне оралды. Ғайса Ібілісті сүйреп, тозақтың қақпасына келді. Тамұқтың есіктерін ашып, барша күнәһарды босатып алды. Тозақтың қалың қабырғаларына сына түсіп, қақ айырылды. Ғайсаның көзінен тамған бір тамшы жас тозақтың отын өшірді. Сом бұғаумен өзін өзі тұсаулаған Ібіліс жаһаннамның шұңқырына құлады. Өзінен тараған сайтандар Ғайсаны тастап қашқан шәкірттері сияқты мұнан да безіп бас сауғалап кетті. II Арада мыңдаған жыл өтті. Ібіліс қап-қара түнекте, өлі тыныштықта жата берді. Оның махшар алаңын кутуден басқа амалы қалмағандай. Ойына ештеңе алмады. Ешқандай жоспар құрмады.
Адам атаның ұрпағынан мәңгіге жеңілгендей күй кешті. Бір күні құлағына тәтті бір үн келді. Елең етіп, тосып еді, адамдардың керілдесіп, өштесіп, айқайлаған үні естілді. Артынша өкінген, жылаған дауыс жетті. Ібіліс басын селк етіп көтеріп, құлағын соза түсті. Расымен де, күнәһарлар пайда болыпты. Бір кезде көз алдында лап етіп, тозақтың оты жанды. Тамұқтың қайта қалпына келгеніне сене алмады. Аңтарылып отырғанда қол-аяғына салынған бұғаулар өздігінен шешіле бастады. Кісеннен босаған қолдарын жазып, кеудесін кетеpin, қанаттарын қағып көрді. Барлығы қалпына келген сияқты. Орныннан тұрып, керілді де, бар даусымен ысқырып қалды. Сол-ақ екен, жанынан қарғалар секілді топталып сайтандар пайда болды. Олардың бәрі қаздай болып семіріп алыпты. Ата­сы – Ібілісті қоршап, қол қусырып тұра қалды. Теке сақалды біреуі Ібілістің дәл алдына келіп отырды. Қызыл-жасыл отты көздерін олай-бұлай ойнақтатып, ұзын құйрығын шолтаңдатып, еріксіз ыржиды. III – Бұл не шуыл? Сайтанның риза кейіппен тісін ақситқаны соншалық, аузынан айыр құйрық тілі мен сояудай-сояудай тістері көрінді. Өзге сайтандардың да әр жерден қиқылдап, шиқылдаған дауыстары естіліп жатты.
Ал адамдар иланбайды, – деді сайтан сақалын тарамдап. Ілімді. Адамдар ақиқатты емес, керісінше менің жасап берген жалған « ілімімді » дін қылады. Тіпті оған өздері атау береді. Мен тек көмектескем. Әлгі, сұмдық оқиға есіңізде ғой. Тозақтың қабырғасы қирап, оты өшіп, күнаһарлар азаттық алды. Ұлы Әміршіміз мәңгілікке бұғауланып, жаһанамның зынданына қамалды. Біз сан тарапқа қашып, кірерге тесік таппадық. Барар жер, басар тауымыз қалмады. Жерге қонайын десем адамдардан нұр шашырап, сәулесі қанатымды күйдіре бастады. Адамзаттан Құдайдың нұры есіп тұрды. Бір-бірімен ұрыспайды, қырқыспайды, ренжеспейді тату-тәтті бақытты ғұмыр кешті. Тіпті әйелдің сұлулығына да алданбады. Үйленсе де, тек ұрпақ жалғастыру үшін ғана тұрмыс құрды. Басқа әйелдерге көз салмақ түгелі, оларды туған қарындасындай сыйлады. Байлық, мансап, атақ дегенді аузына алмады. Таразы басында жамандықтан жақсылықтың салмағы басым тұрды. Ақиқат ілім адамнан бір елі ажырамады. Жұрт құлшылығын қаза қылмады. Сірә, қой үстіне бозторғай жұмыртқалаған заман дерсің... Менің ішім қыз-қыз қайнап, дәуреніміздің келмеске кеткеніне көнбеске амалым қалмады.
Аспанда қанатым талып, « енді құрыдым-ау » дегенімде, бір қызық оқиғаның үстінен түстім. Бұл маған зәредей үміт берді. Бір үйдің жанында екі адам сөйлесіп отыр екен. Олардың біреуі: – Біздің барлығымыз сүндеттелуіміз керек, – деп еді, екіншісі: – Ақиқаттың таңы атты, сайтандар жоғалды. Енді сүндеттелудің де қажеті шамалы, – деді. Сосын екеуі « құрбандыққа шалынған етті жеуге бола ма, әлде болмай ма? » деген сұраққа жауап іздеді. Менің де іздегенім осы емес пе? Іздегенге сұраған. Әңгімесінің отын қыздырайын деп орталарына кіріп бардым. Ақиқат ол Құдайға жеткізетін бірден-бір жол. Ал, ақиқатты іздеу пікір алмасудан, өз ойларын ортаға салып, соны қорғаудан туады » дедім. Сол-ақ екен, адамдар менің айтқандарыма сеніп қалды. Өз « ақиқатын » қорғаймын деп, сөз таластыра бастады. Әсілі, ақиқат ғайыпқа сенуден басталады. Ал ақиқатты дәлелдеу иманнан ажырататын бірден бір жол еді. Ал мен олардың имандарын жайлап сыпыра бердім. Тақуалықтың зынданында жатқан нәпсі досымды босата бастадым. Нәспі есін жиған соң, сөзге тоқтамас арсыз мінезді дауға салды. Пікір-талас ушықты.
Екі дос заматта дұшпанға айналып, бір-бірін жек көрді. Жеңілген жақ жатқа айналып, кешегі досын өлімге қиды. Олардың нәпсісі бетіне шыққаны соншалық, бірбірінен озу үшін неден болса да тайсалмады. Сұранысына сай мен оларға тылсым құбылыстарды қолдан құрастыра бастадым. Менің арқамда кейбір адамдар Ғайсаның рухымен сырласса, енді бірі Жаратқанмен тілдесіп, « әулие » атанды. Енді олардың сөзі бұрынғысынан өтімдірек шықты. Тіпті кейбір ұятсыздары менің көмегімсіз, неше түрлі, тіпті мен естіп көрмеген тылсымдарды ойдан шығарып, Құдайдың атымен ант етіп жатты. Мен бұған әрине, қуанбасам, еш ренжегенім жоқ. Бірақ, күндердің күні әлгі тылсым иелерінің өтірігі ашылып, масқарасы шыға ма деп әбден уайымдадым. Содан әрі ойланып, бері ойланып « Құдайдың таңдаулы құлдарына » арнап « Құдайдың үйін » ойлап табуға тура келді. Сөйтіп өмірге шіркеу келді. Енді менің жұмысымды солар жүргізе бастады. Тозақтың қайта қалпына келгеніне көзім анық жетіп, еркін тыныс ала бастадым. IV – Шіркеу? Ол не нәрсе тағы? Әлгінде айтқандай, жалған діндардың өтірігін жасыратын жер ғой.
Мысалы, кейбіреулер сөзіне ешкімді сендіре алмағасын, « Бұл менің сөзім емес, Құдайдың сөзі » деп барлығын Құдайға жаба салады. Яки, жалған діндардың пенделік ісәрекетін жасыратын жер. Ал, шіркеуде жұмыс істейтіндер өздерін Құдайдың қызметкерлері санайды. Ең сорақысы, өз өтірігіне өзі сеніп, « ешқашан қателеспейміз » деп ой-лады. Тіпті, қандай да бір ақымақ сөз айтылса да, оның өзін « дұрыс » деп халықты сендіруге тырысты. Сондай ауыр борышты оп-оңай арқалап алғаны сонша шіркеуден Құдайды ғана емес, бізді де қосып қуып шықты. Ең ақыр аяғы біз жасап берген « ілімнің » заңды мұрагеріне айналып шыға келді. Ал, ақиқатқа сусаған халық « олар не айтса да, жөн, айтқанына көн » деп, әр сөзін мақұлдай берді. Халықтың Құдайсыз өмір суре алмасын сезген шіркеу басшылары олардың еркіндігі мен тағдырына қол сұқты, билеп-төстеді. Билікке, мансапқа деген ашкөздік енді өз араларында қызғаныш туғызды. Шіркеу бақталас пен өшпенділіктің ордасына айналды. Өздеріне бағынбаған, мойындамаған момындарды қуғындап, кейде қатал өлім жазасына да кесіп отырды.
Осылайша Құдайдың ақиқат ілімін ортақ игілік үшін емес, өздерінің қара бастары үшін тәпсірлеп, біздің жұмысымызды жеңілдете бастады. V – Қызық екен. Бірақ, ілім шіркеу түсіндіретіндей қиын емес еді ғой. Ап-анық жазылған, – деді Ібіліс, өзінен қызметшісінін, айласы асып кеткеніне әлі де іші күйіп. Өте қарапайым тәмсіл. Мұның қай жерін тәпсірлейді? Бірақ олар мені тыңдап адасып жүр ғой, – деді теке сақал сайтан. Ал, адамды құртпақ болған жауыз сиқыршы тауыққа айналып бидайды шетінен жей бастайды. Осы кезде қайырымды сиқыршы адамға жаны ашып, бидайдың санын азайған сайын көбейте береді, көбейте береді. Жауыз сиқыршы адам жасырылған дәнді таба алмай, бүкіл бидайды тауыса алмай, шарасы құрыған екен. Сол сияқты шіркеуде менің кеңесіммен қарапайым тәмсілді тәпсірлеймін деп 49 түрлі кітап жазып тастады. Ол кітаптарын көрсеңіз, Құдай мен қасиетті рух туралы былжырақ сөздер. Кітаптарынан қара халықты былай қойғанда, сайтан екеш менің өзім адасып кетемін. Ал, ақиқатты іздеушілерді « адасқандар », « кәпірлер » деп отқа жағып, өлтіретін дәстүр жасап алды. Бірақ, соңғы кезде бұл дәстүрі ескеріп, қуатын жоғалта бастады.
Дегенмен, ақиқатқа ғашық мәжнүндерді қуғындап, ғайбаттауын тоқтатар емес. Бір күлерлігі, олар өздері менің есегіме айналып жүргендерімен шаруасы жоқ, өздерін періштедей пәкпіз деп есептейді. Құдайдың ілімі жайлы да өзіне ұнайтын тәпсір жасап алған. Мысалы, Қасиетті жазбада: « Құдай сендерге жол көрсетуші, шарапат етуші, жалғыз тәрбиелеушілерің. Өздеріңді тәлімгер санамаңдар! » дейді. Ал шіркеу « Біз шарапат етушіміз және біздер тәлімгерміз » деп тәпсірлейді. Тағы бір жазбада « Кез-келген жерде құлшылық жасауға 6олады. Құдай тілектеріңді қабыл қылады » делінген. Ал, олар бұрмалап, « Міндетті түрде шіркеу ішінде құлшылық жасау керек. Әйтпесе, дұғаларың қабыл болмайды » дейді. Сондай-ақ, Киелі Кітапта « Ешқашан ант етпеңдер! » деп үйретсе, « Билік нені талап етсе, соған сөзсіз мойынсұнутуралы антетіңдер! » дептәпсірлейді. Ғайса пайғамбар бір сұхбатында « Ілім менің өмірім мен рухым, нанды қалай жесеңдер, ілімді солай сіңіріңдер » деген. Ал, шіркеу оны тура түсініп, « Қызыл шарапқа нанды батырып, сосын дұға жасасаң, нан Ғайсаның денесіне, ал шарап қанына айналады. Олармен азықтансаң, жан-дүниеңе шипа болады » деп бұрмалады.
Бұған сенген ақымақ адамдар шарапқа мае болып, біздің қақпанға оңай түседі, – деді теке сақалды сайтан, езуі құлағына жетіп. Айналасындағы басқа да сайтандар Әміршілерінің жүзіне жылу ұялағанға қуанып, енді емін-еркін отырды. VI – Жарайсыңдар! Зинақор, ұры, қарақшылар бәзбаяғыша жүр ме? Ібілістің көңіл-күйін аңдып отырған өзге де сайтан­дар, оның мақтауына ие болуды ойлап, жан-жақтан анталап сөйлей бастады. Ібіліс шуылды тоқтатпақ болып, қолын көтерді де: – Тоқтаңдар! Жамырамай бір-бірлеп айтыңдар! Мысалы, зинақорлар туралы... Ғайса пайғамбар зинақорлыққа тыйым салды. Бұған қарсы не амал таптыңдар? Сосын орнынан майысып тұрды да, бөксесі мен құйрығын бұлтыңдатып, Ібілістің қарсы алдына келіп отырды. Бетіне сілекей жағып, жалтыратып алғандай. Көзінің астымен басқа сайтандарға әлсін ұрланып қарады да, елемегенсіп тәкаппарлана түсті. Бірақ өңеші сусап, жұтынып тұр. Ібіліске қарап, майысып күлді де, әңгімесін жалғастырды. Ал, мен некені шіркеуде салтанатты түрде барлық қымбат әрі әдемі киімдер киіп, беттеріне опа-далап жағып, бастарына үлкен әдемі қалпақ киіп, даңғыраған музыкамен және дінбасының батасы арқылы болады деп түсіндірдім. Некеге тұрғасын басқа біреуге көз салсаң зина!
Ал, некеге дейінгі істеген әрекеттерің күнәға жатпайды дедім. Содан олар некеге дейін бір-бірімен ойнас болып, неке қиған соң « жаңа өмір бастадым » деп ойлайды. Тіпті кейбірі сүйген адамымен « үйленуге » уәде берісіп, екінші біреуге көз сала беретін болды. Осылайша, уәде Құдай алдындағы ақ неке екенін тез ұмытты. Өмірге жас донжуандар келе бастады. Әйел дауысты сайтан зымиян көзімен Ібіліске ка­рал, оның қимылын бақыламақ болды. Ібіліс « жалғастыра бер » дегендей басын изеді. Әйел дауысты сайтан басқаларын көзімен бір шолып өтіп әңгімесін жалғастырды. Жас донжуандардың әдеті қанға сіңіп, некеге дейінгі қылықтарын қоя алмай, үйленген соң да зина жасады. Бірақ, кейбіреуі некенің былғанғанына өкініп, өздерін кінәлі сезінді. Енді бірі шіркеуден өздерін ақтап алатын әрекеттер іздеді. Мен оларға өмірді қайта бастауға, яғни, ажырасуға кеңес бердім. Сұрағанға тілеген демекші, еш себеп, сылтаусыз ажырасушылардың қатары тез көбейді. Олар қайтадан шіркеуге барып, некелесу рәсімін жа-сап, өмірлерін таза парақтан бастады. Осының арқа-сында күнәһарлардың да саны өсті. Сайтан өз есебін аяқтап, Ібілістен мақтау күткендей, сайқалдана қарады.
VII – Уһ – деді Ібіліс арқасынан ауыр жүк түскендей. Ал енді ұрлықшы, адам тонаушылармен кім айналысты? Сосын май бөксесін әрең көтеріп, орнынан тұрды да, Ібілістің алдына келіп отырды. Семіздігі сондай бір өзі үш сайтанның орнын алып отыр. Мойны бұқаның желкесіндей жуан, Томпайған екі ұртынан мұрты көрінбейді. Қарнының үлкендігіне бүкіл дүние сиып кетердей. Барларыңды жетім-жесірге үлестіріңдер! » деп үйретуші еді. Бұны қалай талқандадыңдар? Қазір мен байғұс халықты аяп, тек бір ортадан тонайтындай етіп жасадым. Яғни, мемлекеттік құрылымдарды, салық жүйелерін өмірге әкелдім. Халықтә күмән болмасын деп, әкім-қараларды, салық жинаушыларды шіркеуге апарып, қасиетті маймен сылап, заңдастырдым. Бұдан былай адамды тонау бұрынғыдай жабайы емес, заңды, тіпті « қасиетті » саналды. Шіркеудің ішінде отырып түрлі салықтар ойдан шығарылып, халықтың несібесін тонай бастады. Жұртты қан қақсатқан қарақшылар ешбір жазалаусыз, шіркеудің қасиетті майымен кекілін бір сипап жүре береді. Кейбір мемлекеттерде май жақпайақ, елді тонау ісі заңды әрекетке айналып шыға келді. Соңғы уақыттарда елді тонау әдісі модернизацияланды, яғни жаңашаланды. Дүниеге қаржы жүйесін келтіріп, ұрлық жасауды жасырын түрге ауыстырдық.
Баяғыдай бір жылқы ұрлаған адам қазіргі тонаудың жанында миллионның бір бөлшегіндей болып қалды. Адамдар кімге тоналып, несібесінен қағылып отырғанын білмейтін болды. Қарызға алу, несиеге беру секілді жүйелер де бірінен соң бірі дүниеге келе бастады. Мемлекеттердің бір-бірін тонауы былай турсын, болашақ ұрпағын да қарызға батырып үлгірді. Ал, пара алу күнделікті адамдардың тұрмысына сіңіп кеткені соншалық, оны күнә деп ешкім есептемейді. VIII – Біреудің қақысын жеу үлкен күнәлардың бірі. Жарайсың! Ризамын! Өзің де ұртың майланып, семіріп алыпсың. Аузынан өліктің исі мен жылы қанның лебі еседі. Тырнақтары біздей, түрі қап-қара екен. Таспен ұрғанды аспен ұр! » деуші еді ғой. Осы өсиетті ұстанған адамдар сені қалайша тыңдап жүр? Ең алғаш шіркеуді, яғни ондағы дінбасыларды азғырдым. Оларға Құдайдың қалаулысы, ғаламның таңдаулысы екенін, жұртты жақсылыққа шақырушы, Құдайдың жердегі көмекшісі екеніне сендірдім. Сонда жиналған қауым, өлім жазасын көріп, кісі өлтірушілікке бармайды » деген кеңес бердім. Ал, адамды өлім жазасына кесуші, өзінің де қылмыскер болатынын айырмады. Бұл бірінші қателігі. Екіншіден, көпшілік алдында кісі өлтіру, жиналғандардың жүрегін қатайтатын бірден бір тәсіл.
Яғни, адамдар ғибарат алмайды, керісінше қатыгезге айналады. Әсіресе, шіркеудің өздерін күнәдан таза, әулие санауы, ешқашан қателеспейміз деген сенімі менің жұмысымды жеңілдетті. Соның арқасында олар мыңдаған ақиқат іздеушілерді « кәпір », « адасқандар », « сайтанның қызметкерлері » деп пәтуа шығарып, отқа жағып жіберді. Бір қызығы олардың өлтірген, қудалаған адамдары нағыз ақиқатты танығандар еді. Сонан соң шіркеу некесіз туған баланы заңсыз, күнә деп есептеді. Зорланып жүкті болған әйелдің де баласы күнә саналды. Заңсыз баланы дүниеге әкелген әйелді қуғын-сүргін өлім жазасы күтіп тұрды. Ал, некесіз туған баладан құтылу үшін әйелдер неге болса да көніп, нәрестеден құтылудың жолын іздеді. Менің әрине, жүкті әйелге қатты жаным ашыды. Сосын аборт жасауға, нәрестелерін жастайынан өлтіруге көндірдім. IX – Ал, соғыстар, мемлекеттер арасындағы соғыстар қалай өрбіп жатыр? Амал жоқ, ағасын інісіне, інісін туысына айдап салуға тура келді. Кейбір халықтарға барып, « Сендерді Құдай тағала ерекше жаратқан, сендер басқа елдерді жаулап, үстемдік етулерің керек! » деп азғырдым.
Ал, екінші бір халыққа олардың көршілерінің қауіпті екенін көрсетіп, оларды қорғанысқа, қарулануға итермеледім. Көршілерінің қаруланып жатқанын байқаған елді міндетті түрде ыза кернейтіні белгілі. Сосын сәл үнсіздіктен кейін. Олар неге халықты жақсылыққа шақырмайды? Бір жағынан сенімді түріне қарап таңқалды. Қасқа бас сайтан Ібілістің алдына келіп отырды да, көзілдірігін сүртіп, жәй әрі салмақты түрде: – Олар мұны істей алмайды, – деді бастапқы сөзін қайталап. Ал, ақиқатын тану үшін олар бір-бірімен пікір-таласып, уақытын текке өткізді. Қызу таластан өздеріне не қажет екенін іздеуге де шамасы келмеді. Пікір жарыстырып, адасқаны соншалық, не айтып, не қойғанын өздері білмеді. Сосын олардың кейбіріне осыдан бірнеше мың жыл бұрын өмір сүрген Грециялық Аристотель есімді философтың және басқа да антикалық еңбектерді оқуға, соны зерттеуге кеңес бердім. Ал, енді біреуіне өмірде алтын жасай алтын тас бар екенін айттым. Біреулер менің нұсқауым бойынша барлық ауруды емдеп жазатын немесе жасартатын элексир мен дәрі-дәрмек іздеді. Бар күш-қуаты мен жігерін соған жұмсады. Бұған алданбағандарды « Күн Жерді айнала ма, әлде Жер Күнді айнала ма? » деген сұрақпен қызықтырдым.
Олар Жердің Күнді айналатынын білген соң, « Енді Жер мен Күннің арасы қанша миллион шақырым екенін анықта! » деп кеңес айттым. Олардың бұған қызыққаны соншалық, әлі күнге дейін жұлдыздардың ара қашықтығын өлшеумен келеді. Бірақ, Ұлы Әміршім, өзіңіз білесіз жұлдыздардың шегі мен шеті тек Жаратушыға ғана аян. Бұдан өзге кейбірғалымдар менің кеңесім бойынша жануарлар, өсімдіктер, жәндіктер мен басқа да көзге көрінбес майда құрт-құмырсқалардың қалай пайда болғанын зерттеп жүр. Барлық күш-қуатын осыған салып, жаңалық ашқан сайын, шын ілімнен алыстай берді. Олар бір саланы зерттеген сайын, жұмысының ауқымы кеңейе түсіп, зерттеуге арналған құрылғылар да күрделене түсті. Енді техникалық жаңалық ойлап табу деген жаңа ғылым пайда болды. Өздерінің зерттеулерін маңызды деп есептегені сондай, одан еш қымсынбады. Зерттеулерін жалғастырып, түрлі лекциялар өтті, зерттеу кітаптарын жазады, баспадан шығарып таратты, бір тілден бір тілге аударады. Ал, Құдай тағала адамдарға қысқа ғана ғұмыр берген. Олар осы өмірін ақиретіне пайдасы жоқ заттарға арнады. Кейбір адамдар қоғамның жақсы тұрмыс кешуі үшін оған таза ақиқат ілімі керек екенін түсінді.
Бірақ мен оларды « Ғайса пайғамбардың ілімі қазір адасқан әрі одан келген кітаптар күдік туғызады. Сондықтан сен діни кітаптарды оқып, ақиқатты таба алмайсың » деп, өзім ойлап тапқан әлеуметтік ғылымдарды игеруді ұсындым. Ол мамандық бойынша бұрынғы адамдардың өмір сүру заңдарын зерттеп, сол арқылы осы өмірге ортақ заңдылықтарды ойлап шығарды. Енді оларды өтірікке мықтап батыру үшін, ғылым жасап, ғылыми атақтар ойлап таптым. Ғылыммен айналысатындар шіркеудің дін басылары сияқты, өздерін күнәсіз, пәкпіз және осы ғылым арқылы адамзатқа пайда келтіріп отырмыз деп ойлайды. Ал, сол ғылымның бел ортасында жүрген профес­сор, ғалымдар өздерінің қателеспесіне сенгені сонша, кейбір ортада дұрыс сөйлемей қойса да, ешуақытта айтқан сөзін қайтып алмайды. Мен өзімнің ойлап тапқан ғылымыммен оларды қызықтырған сайын, олар ақиқат ілімнен алыстай түсті. X – Өте тамаша! Алдағы күні еңбектеріңді ескеремін! Сендер не тындырдыңдар? Сосын техника жетістіктері сайтанына бұрылып. Содан олардың бірі құрал-сайман жасаса, екіншісі соны жетілдіре тұсті. Адамдар өздерінің бар өмірін осы жолда сарқып, турлі жетістікке жетті. Бірақ жасаған заттары ақирет өмірлері тұрмақ, осы өмірді жақсартуға пайдасы шамалы. Керісінше қиямет қайымды жақындата түсті.
Ал, сен? Жұмысты не-ғұрлым тез бітірген сайын, соғұрлым жақсы өмір сүре-тінін түсіндірдім. Бір тәуліктің сегіз сағатын жұмысқа, сегіз са-ғатын ұйқыға қалғанын тамақ ішу, серуендеу сынды басқа қажеттіліктеріне бөлдім. Олар машина сияқты күні-түні еңбек етіп, рухсыз машинаға айналып кетті. Ал, сен? Адамдар өздерінің тұрмысын жақсарту үшін өмірінің көп бөлігін жолда өткізеді. Жолда көп қиналмас үшін түрлі көліктерді өмірге әкеле бастадым. Оның бірі сағатына 50 шақырым жүретін болса, бірі 100 шақырымды артқа тастайды. Олар осына мақтаныш көріп, бар ғұмырын саяхатқа арнады. Ібіліс мұны да мақтады. Келесі сөз кезегін кітап шығарушы сайтан жалғастырды. Оның жұмысы қоғамға пайдасыз газет-журнал мен кітаптарды көптеп шығарып, адамдардыңуақытын ұрлау екен. Өнер сайтанының жұмысы адамдардың анайы, ұят қылықтарын өнер туындысына айналдырып, жұртқа насихаттау екен. Кейде сол сайтанның көмегімен адамдардың айқайлаған, күлген, шешініп тастаған кейіптері де өнерге айналыпты. Денсаулық сайтанының жұмысы өмірдегі ең маңызды құндылық деп адамның денсаулығы екеніне сендіріпті. Осының арқасында адамның жан дүниесінен тәнінің қамы маңыздырақ көрініпті.
Мәдениет сайтаны техникалық жетістіктер, еңбек бөлінісі, саяхат, кітап шығару, өнер, денсаулық сайтандары өндірген жұмыстарын мәдениет етіп көрсетеді екен. Соны игерген адамдар мәдениетті аталыпты. Тәрбие беру сайтаны қалай жақсы тұрмыс кешуді білмейтін, әрі руханиаутан түк хабары жоқ адамдарға балаларды оқытуды, тәрбиелеуді үйретеді екен. Қылмыскерді түзету сайтаны « қойды қасқырға бақтырып », қылмыскерді қылмыскерге түзеттіру туралы кеңес беретінін түсіндірді. Рахаттандыру сайтаны адамдарға қайғы-қасіреттен құтылу үшін, шарап, темекі, наша қолданып ләззатқа бату жөнінде кеңес беретінін айтты. Қайрымдылық сайтаны халықты тонаушы, пара алушылардың айыбын жасырып, өздерін адал сезіну ұшін, халыққа қайрымдылық жасауға үгіттейді екен. Арамнан тапқан ақшасының бір тиыннын халыққа берсе, қалған ұрлықы ақшасын адал деп сендіріпті. Социализм сайтаны өзінің арқасында қоғамдағы таптық күреспен қоса, ерлер мен әйелдер арасындағы теңдіктің қызу жүріп жатқанын айтып мақтанды. Әңгіме осы жерге жеткенде Ібіліс қолын көтерді. Әлі сөз сөйлейтін жүздеген сайтан бар еді. Кезек жетпесін сезген олар: – Мен – комфорт, Мен – модамын! Сендер немене мені ақымақ санайсыңдар ма? Мен де ақиқат ілімінің теріс тәпсірленіп, біздің пайдамызға шешілгенін толық түсіндім.
Бұдан әрі ештеңеде керегі жоқ, – деді Ібіліс айқайлап. Сосын қарқылдап күлді де: – Барлығыңа ризамын! Сөзсіз алғысқа лайықсыңдар! Барлық сайтан Ібілісті ортаға алып, бір-бірінің қолынан ұстап шеңбер жасады. Шеңбердің бір ұшын шіркеуді ойлап тапқан сайтан, енді бір ұшын ғылымды ойлап тапқан сайтан ұстады. Олар ысқырып, айқалайлап, шыңғырып, өлең айтып Ібілісті айналып қоршап тұрды. Ал, Ібіліс қанаттарын жайып, екі аяғымен секіріп билей бастады. Ал, жер 6етінде адамдардың жылаған, өкірген, өкінген дауыстары шығып жатты. Аударған Ә.Нәби ҮШ ӨЛІМ Күз айы еді. Жол бойында екі куйме қатар келе жатты. Алдыңғы арбада екі әйел отыр. Біреуі науқас ханым. Екіншісі оның қызметшісі. Ханым екі қолын тізесіне салған бойы, көзін таре жұмып, тұншыға демігіп, теңселіп келеді. Жүзі сарғыш тартып, бет терісі болбырап кеткен. Кезерген ернінде тіршілік белгісі жоқ. Көзі жұмулы болса да, ажарында қажу, реніш, үйреншікті жан азабы байқалады. Күйменің іші қапырық. Әтір мен шаң сасиды. Сырқат әйел басын кекжитіп барып көзін ақырын ашты да: – Тағы бастадың ба?
Матрена орнынан ұшыл тұрып, басқа жерге отырды. Өңі таймаған, екі бетінде қып-қызыл қан ойнап тұр. Ауру әйел қызметші қыздың әр қимылына қызыға қарады. Сол сияқты басын көтеріңкіреп отырғысы кеп еді, екі қолымен жер тірей зорланып, әлі жетпеді. Ерні шүршиіп, ызалы күлкімен тыржия қалды. Сосын көзін жұмды да, қайта ашып, қызметшісіне қарады. Матрена одан көзін алмай, қып-қызыл төменгі ернін тістеп отырған. Ханым көкірегін қарс айыра ауыр күрсінді. Артынша кеудесін жөтел қысып тоқтай алмады. Бук түсіп жатып алды да, екі қолымен кеудесін басты. Жөтелі толастаған кезде ғана көзін қайта жұмып, қозғалмастан отыра берді. Күйме бір қыстаққа келді. Матрена орамалының астынан қолын шығарып, шоқына кетті. Ақырын ғана ол да шоқына бастады. Бұл кезде дімкәс ханымның күймесі шіркеуді айналып өтіп бара жатқан. Екі күйме қатарласа станция жанынан тоқтады. Сырқат әйелдің күйеуі мен дәрігер арбадан түсіп, ханымға жақындады. Аз ғана тұрған соң, ері мен дәрігер дүкенге кіріп кетті. Матрена күймеден секіріп түсіп, батпақты кешіп, қақпаға қарай жүгіре жөнелді. Өздеріңе жақсы болған соң, бәрібір емес пе, тәйірі?
Әсіресе мынадай жолда... – Енді қайттік? Әй, Құдай-ай! Осы сапардан тоқтау үшін бар күшімді салдым. Қарәжат жағын да, лажсыздан үйде қалдыратын балалар жайын да, өзімнің шаруаларым туралы да айттым. Ешқайсын тындамады. Есіл-дерті шетелде емделу. Ал қазір хәлінің қандай екенін айтқанша, қолдан өлтірдім дей бер. Өкпесі жоқ адам өмір сүре алмайды. Өкпе қайта өспейді. Азалы, ауыр жағдай. Бірақ не шара? Екеуміздің бар бітіреріміз – өмірінің ақырғы сәтін тыныш жайда өткізуіне жағдай жасау ғой. Бұл жерде тек дін иесі керек. Ажалды есіне салған сәттегі менің хәлімді ескерсеңізші. Не салса да көтердік. Бірақ оны айтуға батылым бармайды. Әйтпесе жолда жағдай қиын боп кетуі ықтимал... – деді дәрігер. Осы кезде бекетшінің қызы айқай салды: – Аксуша, әй Аксуша! Жүр күймедегі ханымды көрейік. Өкпесі ауырып, шет елге апара жатыр дейді. Құрт ауруының қандай боларын өмірі көрген емеспін, – деді. Аксуша сыртқа жүгіріп шықты. Екеуі қол ұстасып, күйменің жанына келді. Әйнегінен ішке ентелей үңілді. Сырқат оларға жалт қарады. Өзін қызық көріп тұрғандарын сезіп, қабағын шытып теріс айналды.
Енді көрдің бе, піштей боп қалғанын?! Тіпті қарауға қорқасың. Көрдің бе, Аксуша? Обалай-ай, Маша! Өзі жалмаң-жалмаң етеді » деп ойлады сырқат. Ауа райы мынадай боп тұрғанда жолға жүрем деп, әлсіреп қаласың ғой. Дәрігер де солай дейді. Үйге қайтсақ қайтеді? Әйел ашуланып, теріс қарады. Сен де тәуір болар едің. Сонан соң бәріміз бірге аттанар едік. Егер баяғыдан бері сенің тіліңді алмаған болсам, әлдеқашан Берлинге жетіп, ендігі сауығып та кеткен болар едім, – деді әйелі тістеніп. Қолдан келмеді ғой. Ал қазір тым болмаса бір айдай шыдасаң, өзің де әл жинап, мен де шаруаларымды реттеп, балаларды бірге әкетер едік... – Балалар ауру емес, мен ғой ауру. Үйде өлу керек пе? Бірақ « өлу » деген суық сөзден өзі де шошып кетсе керек, күйеуінің бетіне үрке қарады. Күйеуі үндеген жоқ, тек мойны салбырап кетті. Сырқат аузын балаша томпитып, көзінен жас парлай жөнелді. Күйеуі қол орамалымен бетін басып, ләм демей, күймеден алыстай берді. Қолын созып, күбірлеп, жалбарына бастады.
Не жазып едім саған? » деді ол еңіреп. Бірақ өкпесі қабынып, тынысы тарылып барады. II Күйме жолға әзір болғанымен, арбашы кешігіп жатты. Ол жер кепеге бой жылытуға кірген еді. Жер кепенің іші қапырық, қара көлеңке екен. Көң иісі, көңірсіген нан иісі, ащы капуста мен тердің иісі аңқиды. Бірнеше арбакеш төргі бөлмеде отыр. Аспаз пеш аузында күйбеңдеп жур. Ал пеш үстінде тонға оранып сырқат біреу жатыр. Әй, Хведор ағай, – деді жас арбакеш кепеге кіре сала сырқатты іздеп. Менікі мыж-мыжы шықты, – деп жауап берді бала. Әй, Хведор ағай? Өзінің ырсиған қу сүйегі қалыпты. Сойдиған иығына ұзын шекпенін жамылып жатыр, – Су берші, інішек, жәй іздедің бе? Бала жігіт бір бақыраш су әперіп: – Саған етіктің керегі жоқ та шығар. Маған берсеңші, бәрібір, енді жүруге жарамассың, – деді ол қыбыжықтап. Сырқат суды әлсіз ғана емірене жұтты. Сосын нұры тайған көзімен жас арбакешке ұзақ қарады. Шекпенінің етегіне ернін сүртейін деп қолын көтермек болып еді, әлі келмеді. Бірақолар етікті киіп алып, аулада су кешеді.
Ал мен шаруамен кетіп барамын... Ақыры ауырып жатқан соң... Сірә етік керек емес деп ойлап... Егер керек болса онынды айт! Сырқаттың кеудесінде бірдеме қылқ-қылқ етіп, қорқылдай бастады. Ол бүк түсіп, қырылдай қақалып, ышқына жөтелді. Көрмейсің бе, шегі үзіліп жатқанын? Жөтелін естігенде тіпті өз шек-қарным ақтарылғандай күйзелем. Етіктің не керегі бар оған? Көрге жаңа етігін бірге көмер дейсің 6е? Шаруасы бітті. Көрмейсің бе, діңкесІ құри жөтелуін? Не басқа үйге кетпейді. Не ауруханаға бармайды. Үйдің бір бөлегін тұтас алып жатқаны мынау. Сөйтіп тұрып тазалық керек дейді тағы. Жауап күтпей-ақ, Сергейдің кетіп қалғысы келіп еді, бірақ сырқат жөтел қысқан бойы көзімен ымдап, жа­уап бергісі келетінін білдірді. Сосын ентіге қырылдап: – Бірақ бар ғой, естисің бе?! Мен өлісімен басыма құлыптас орнатасың! Шартым сол! Ал кұлыптасты оллаһи, сатып әкелем. Ол тағы бүктүсіп, қылқына қырылдай бастады. Әйтпесе, староста ұрысады. Көрмейсің бе, күймедегі ханым сырқат екен ғой. Серега өзінің жыртық етігін шешіп, сәкінің астына лақтырып жіберді. Федор ағайдың жаңа етігі аяғына шап-шақ екен.
Серега аяғына қарай-қарай күймеге тартты. Ауру арбакеш қапырық үйдегі пеш үстінде, жөтелін тоқтата алмай, әбден әлсіреді. Әзер дегенде екінші жамбасына аунап түсті де тына қалды. Жер кепеге кешке дейін біреу кіріп, біреу шығып тамақ ішіп, сапырылысып жатты. Сырқатта үн жоқ. Ымырт жабылғанда аспаз әйел пешке шығып, оның аяғының ар жағында жатқан тұлыпты алды. Айтсаңшы. Іші-бауырым тугел сыздайды. Құдай білсін не екенін? Қысқасы, ажал келген ғой, – деді сырқат сабырмен. Түнде жер кепеде сығырайып білте шам ғана жанып тұрды. Настасья мен он арбакеш, бірі еденде, біреулері сәкіде қор-қор етіп қалың ұйқыға батқан. Жалғыз сырқат қана аһлап-уһлеп, жөтел қысып, пеш үстінде дөңбекшіді. Таң ата тиышталды. Мен оған « Қайдағы ағаш жарған? » деймін. Ол болса балтаны алып, ағаш жарды. Ағашты соққанда тас-талқан боп жан-жаққа ұшып жатты. Сөйтіп балтасын сілтеп кеп қалғанда, зәрем ұшып кетті. Қорыққанымнан шыңғырып жіберіп, өз даусымнан өзім оянып кеттім... – Хведор ағай, естисің ба?.. Ешкім үн қатқан жоқ. Хведор ағай? Әй, Хведор ағай. Федорда үн жоқ.
Барып қарау керек екен, – деді оянған арбакештердің бірі. Пештен салбырап жатқан ап-арық қолы мұп-мұздай екен. Өліп қалыпты, – деді ол. Федорда туған-туысқан деген болмайтын. Алыс жердікі еді. Келесі күні оны орманның ар жағындағы жаңа зиратқа жерледі. III Көктем де келді. Қар суы еріп, ағаштар бүршік жарып жатты. Бас көшелердің біріндегі зәулім үйде бәз-баяғы сырқат ханым өлім хәлінде жатыр. Есіктің алдында әйелдің күйеуі мен қартаңдау бір әйел тур. Диванда төмен қарап тұнжырап, дін иесі отыр. Бұрыштағы жұмсақ орындықта сырқаттың кәрі шешесі өксіп жылап жатыр. Қасында отырған қызметші әйелдің қолында тап-таза қол орамал. Кемпір қашан сұрар екен деп тосып тұр. Екінші бір қызметші әйел кемпірдің самайын уқалап, жаулығы мен ақ шашының арасына үрлеп дем салып жатыр. Ол саған сенеді. Онымен тіл табыса білесің, дұрыстап сөйлесіп, көндірші, – деді сырқаттың күйеуі есіктің жанында тұрған балдызына. Сырқаттың күйеуі қатты күйзелген еді. Тіпті не істерін білмей сасып қалған тәрізді. Кемпірдің жанына барғысы кеп бір оқталды да, оған бірер адым қалғанда жалт бұрылды. Бөлмені бойлай жүріп, дін иесінің қасына келді.
Діндар әкей оның бетіне бір қарап, қасын аспанға кере ауыр күрсінді. Құдай-ай! Сіз оны жұбатып, бұл арадан кете тұруға көндірмейсіз бе? Кенет кемпірдің екі беті жыбыр-жыбыр етіп, ышқына ықылық ата жөнелді. Бірақ Құдайдың мейірімі мол ғой, – деді Діндар. Сөйтті де, кемпірдің қасына келді. Менің Марья Дмитриев­на деген танысым болды. Оның сырқаты мынадан әлдеқайда нашар еді. Соны бір шаруа демде жазып шықты. Әлгі шаруа бар ғой, қазір, тіпті Мәскеудің өзінде көрінеді. Мен Василь Дмитриевичке айтып ем, байқап көрсе қайтеді. Тым болмаса сырқаттың көңілін аулаймыз ғой. Ал, Тәңірге сенсең бәрібір... – Жоқ, ол енді адам болудан кеткен, – деп күбір етті кемпір. Мен соған күйінемін... Ықылық атқан ауруы бұл жолы күшті боп, кемпір талып кетті. Сырқаттың күйеуі бетін басып, бөлмеден шыға жөнелді. Дәлізде оған бірінші жолыққан адам – кішкентай қарындасын зымырай қуып келе жатқан алты жасар ұлы еді. Көңілін бұзып қайтеміз. Бала бір сәт тоқтай қалды да, әкесінің бетіне үңіле бір қарады. Кенет аяғын шолтаң еткізіп, жерді бір тепті де, қиқулап шаба жөнелді.
Бұл кезде сырқаттың жанына сіңілсі келіп, ажалды қарсы алуға дайындап жатты. Терезенің алдында дәрігер дәрі ерітіп отырды. Ханым сіңлісін ұзақ тыңдап отырда да: – Сіңілім-ай, – деді ол кенет сөзді бөліп жібіреп. Сәби деп ойламаңдар. Мен дінге сенемін. Бәрін де түсінем. Өмірімнің аз қалғанын да білем. Егер күйеуім айтқан тілді ертерек алып, Италияға жеткізгенде ғой... Бәлкім, жазылып та кетер ме едім, кім біледі?! Осыны оған жұрттың бәрі айтты. Амал бар ма, Құдайдың жазғаны осы шығар. Бәріміз күнәһармыз, оны да білем. Әйтсе де, Құдайдың рақымынан үміт үзгім келмейді. Бәрінің де күнәсін кешірер! Менің де күнәм бар. Бірақ, есесіне жазамды да аз тартпадым. Көрген азабымның бәріне шыдап бақтым, ғой... – Ендеше әкейді шақырайын ба, апатай? Бақұлдассаңыз, өзіңізге жеңіл болар еді, – деді сіңлісі. Сырқат әйел басын изеп: – Құдай-ай, кешіре көр мендей бейбақты! Сіңілісі бөлмеден шығып, әкейге көз қысты. Сосын жездесінің жанына келіп: – Нағыз періштенің өзі ғой! Жездесі жылап жіберді. Діндар әкей бөлмеге кірді.
Кемпір әлі ес-түссіз жатыр. Бес минуттан соң әкей шықты да: – Құдайға шүкір, әйтеуір көңілге медет қой. Енді сізбен жолыққысы келеді, – деді күйеуіне. Бөлмеге сырқаттың сіңілсі мен күйеуі кірді. Әйел үнсіз егіліп отыр екен. Бойым жеңілденіп, бір түрлі рақат дүниеге шомғандаймын, – деді сырқат жұқалаң ернінде болар болмас күлкі ойнап. Рас емес пе? Неткен рақымды, неткен құдіретті! Тамағына өксік тығылып, әрең сөйлеп отырды. Кенет есіне бірдеме түскендей болды. Күйеуін ыммен қасына шақырып: – Сен ешқашан менің өтінішімді орындағың келмеді, – деді ренішті үнмен. Күйеуі құлағын тосып: – Не дейсің, жаным? Мынау дәрігерің түк те білмейді. Жай емшілер бар ғой, солар құлан-таза жазып шығаратын көрінеді... Мынау әкей де айтты жаңа... Бір шаруа бар екен. Бір әйелді емдеп жазыпты. Соны шақырт! Дәрігер оның қасына жетіп барып, тамырын ұстады. Әлсіреп барады екен. Ол сырқаттың күйеуіне көз қысты. Оның зәресі ұшып кетті. Сіңлісі теріс айналып жылап жіберді. Ақырғы жан тыныштығымды бұзбашы, – деді әпкесі сіңілсіне. Қолынан тек өлікті ғана сүйеді, – деді.
Сол күні кешке таман сырқат әйел өлікке айналды. Өлі тәні үлкен үйдің залында табытта жатты. Есігі тарс жабылған үлкен бөлмеде діндар әкейден басқа жан жоқ. Ол Дәуіт пайғамбардың дұғасын мұрнынан міңгірлеп оқып отыр. Марқұмның шүберектей боп ағарып кеткен маңдайына, балауызға айналған зілдей қолына шырағдандардың сәулесі төгіліп тұр. Не айтып жатқанын өзі де түсінбей, діндар әкей міңгірлеп әлі оқып отыр. Оның әр сөзі өлі тыныштықтағы осынау бөлмеде дыңылдап барып, дымы кұрып өшіп жатқандай. Сонау алыстағы бөлмеден кей-кейде балалардың былдыры мен дүрсілдеген аяқ дыбысы естіледі. Дидарың сенің ғайып болса, егер Пендең қалар қысылып. Топыраққа қайта айналар, Жанын алсаң ұшырып. Жан бітірсең, – жаңғырар, Жасартар ол жер бетін. Мәңгі-бақи жасай берсін, О Жасаған, зейнетің! Марқұмның бетінде салиқалы салқын бір салмақ бар. Мұп-мұздай ай маңдайында да, таре жұмылған еріндерінде де қыбыр еткен қимыл білінбейді. Бар ынтасымен бір нәрсені тыңдап жатқан тәрізді. Бірақ осынау ұлы сөздердің ең болмаса біреуін түсінді ме екен?.. IV Бір ай өтпей-ақ қайтыс болған ауру әйелдің моласына тастан қалап мазар орнатылды.
Ал, баяғы Федор пақырдың қабірінің басына, ең болмаса, белгі тас та қойылмады. Тек байғұстың өткен ғұмырының жалғыз белгісіндей төмпешікті тесіп өтіп сары шөп қана қаулап келеді. Уәделескенде мен сол жерде болдым ғой. Неге сөзіңде тұрмайсың? Егер басына құлпытас қоймасаң, оның жаны келіп, сені тұншықтырып өлтіреді, әлі. Алам дедім, алам. Бір жарым сөлкебайға алам. Уәдені ұмытқам жоқ. Бірақ оны тасып жеткізу де керек қой. Қалаға жолым түссе болды, сатып әкелем. Әйтпесе бұл ісің оңбағандық қой. Етігімен жер басып жүрсің, – деді қарт арбакеш. Қолыңа балта ал да, ертерек тұрып орманға бар! Әдемі ақ үйеңкіні кесіп, содан жонып жасайсың. Кез келгенді суара беруге шашыңа шақ келе ме? Мәселен, мен анада пәлегімді сындырып алып едім, бардым да тамаша бір жаңасын кесіп әкелдім. Ешкім ештеңе деген де жоқ. Сереганың сылтау айтар шамасы қалмады. Таң қылаң бере балтасын амалсыз арқалап, орманға беттеді. Дүниенің бәрі әлі күн шұғыласы түспегесін шық көрпенің астында жатыр еді. Шығыс жақ елеусіз ғана ағарып келеді. Кенет табиғатқа мүлде жат оқыс бір үн саңқ етті.
Бұл Сереганың балтасының дыбысы еді. Ол бір ағаштың түп жағын кірш-кірш етіп, еріне соққылап жатты. Ағаштың жаңқаларды шыққа малынған шөп үстіне жағалай шашырады. Балта тиген сайын ағаштың сытырлай омырылғаны естіледі. Ағаш тұла бойы тітіркеніп селк етті де, құлап бара жатып қайта көтеріліп, жанталаса тамырын іздеп, үрпие теңселіп біраз тұрды. Бір сәтте дүние тым-тырыс тына қалып еді, бірақ ағаш қайта қисайып, түбінің тағы да шытыр-шытыр омырылып бара жатқаны естілді. Содан соң бұтақтары сатырлай сынып, ұшар басы шылаң жерге жапырыла құлады. Балтаның шықылы мен аяқтың тықыры тоқтады. Кызыл тамақ шымшық шыр етіп ысқырып жіберді де, пыр етіп жоғары зымырады. Жері кеңіген басқа ағаштар мүлгіген бұтақтарын еркінси жайып, бұрынғыдан да сәндене түскендей. Күннің алғашқы сәулелері мөлдір бұлтты тесіп өтіп, аспан айдынында жалт етті де, жер мен көкке жайылып жүре берді. Құстар дамылсыз шулай, қуаныштан естері шығып кеткендей, тамаша бір бақыт жырын сайрайды. Шынар биіктегі семіз жапырақтар өз шаттығын бірбіріне сыбырлап, аман қалған ағаштардың бұтақтары сұлап жатқан өлі ағашқа төбесінен қарап, маңғаздана, тәкаппар теңселеді.
Ықшамдаған Ә.Нәби ЖАЛҒАН КУПОН I Қазына сарайының басшысы Федор Михайлович жұмысынан ызаға булығып келді. Губернатор оған арам іске аяқ бастың деп кінә таққан. Ол табанда ашуға мініп, губернатормен ұрысып тынды. Үйіне келсе, мұнда да бәрі бейне бір Федор Михай­ловичке қарсы жасалып жатқандай көрінді. Сағат он екіге бес минут қалды. Оның ойынша қазір түскі ас берілу керек, бірақ тамақ әзір емес. Ызаға ыза жамап, қызметшілерді бір боқтады да, бөлмесіне беттеді. Есіктен кіргені сол еді, біреу босағаны сығалады. Жетінші сыныпта оқитын он бес жасар ұлының қарасы көрінді. Ақша ма? Әр айдың бірінші күні әкесі ұлына үш сом беретін. Федор Михайловичтің қабағы түсіп кетті. Қалтасынан екі сом елу тиындық купон мен тағы да елу тиын санап берді. Ұлы ақшаға жақындамады. Сөзімде тұру керекпін ғой... Маған тағы үш сом керек. Шын сөзім енді сұрамаймын... енді сұрамаймын демей-ақ қояйын, өтінем, әке, бере салшы. Сенің жасыңда маған елу тиын да бермейтін. Пет­ров, Иваницкийлер тіпті елу сомнан алады. Егер осы бетіңмен кете берсең, түбінде алаяқ болып шығасың. Кет жоғал!
Мүмкін жексұрын болсам, сеніміңіз ақталар. Сендерді қылышпен шауып өлтіру керек. Баланың зәресі ұшты. Есіктен зып беріп қаша жөнелді. Федор Михайлович көпке дейін бұрқан-талқан болып ұрысып жүрді. Бала бөлмесіне келіп, қалтасындағы купон мен майда-шүйдені үстелге лақтырып жіберді. Есікті ішінен іліп алып, асығыс шылым тартты. Әкесін жек көріп кетті. Әсіресе, « Сенен алаяқ адам шығады. Осыны біліп қой » дегені есінен кетер емес. Өзі жас болмағандай. Сонша не қылмыс жасап қойдым? Театрға бардым, ақшам болмағасын Петя Грушецкийден қарыз алдым. Мұның несі қылмыс? Басқа біреу болса жаны ашып қарар еді. Бұл тек ұрсуды біледі. Бір нәрсе болса бітті, айғайымен үйді басына көтереді. Ал мен байғұс, еш кінәсіз алаяқ болып шыға келдім. Жоқ, ол қанша жерден әкем болса да оны жек көрем, – деді күбірлеп. Есікті қызметші әйел қақты. Ол хат әкелген еді. Хаттың сыртында « Дереу жауап қайтарсын! » депті. Ішін ашып еді: « Осымен үшінші рет қарыз ақшамды қайтаруыңды сұраймын. Сен қашқақтап жүрсің. Ұяты бар адам бұлай істемес. Дереу қайтар! Өзіме де ақша қажет!
Алты сом таба алмай қалдың ба, сонша? Қарызды тез қайтарсаң достығым сақталады. Қаша берсең сенен жиренемін. Сәлеммен Грушецкий » деп жазыпты. Шыдай тұрса қайтеді? Қарызыңды қайтарып, үніңді өшірейін, – деді де, Митя шешесіне барды. Шешесі адамның көңілін қалдырмайтын. Ол көмектесер ме еді, бірақ екі жасар Петяның ауруын уайымдап жүрген. Мазасын алған Митяға ренжіп, өтінішін орындамады. Митя бір нәрсе деп күңк етті де, кете барды. Енді оның Махинге барудан басқа амалы қалмады. Сағатын сатып, қарызын қайтару керек. Ал, Махин сағатты қайда өткізу керегін біледі. II Махин мұртты гимназист. Үнемі карта ойнап, әйелдермен қыдыратын. Ең бастысы ақшалы жүреді. Митя оның жақсы жігіт емес екенін білсе де, қызыға қарайтын. Махин театрға жиналып жатыр екен. Лас бөлмесінен хош иісті сабын мен әтірдің иісі аңқып тұр. Митя оған мұңын шағып, купоны мен 50 тиынын көрсетті де, тағы 9 сом керегін айтты. Сағатты өткізуге болады. Бірақ одан да ұтымды жол бар, – деді көзін сығарайтып. Бар болғаны купонды өзгертіп, 11 сом артық аламыз.
Бір жолға ештеме етпес ». Ол Махиннің бетіне қарады. Махин жайбарақат күлімсіреп тұр екен. Махин қауырсынмен әдемілеп екінің алдына 1 санын жазды. Мұнда бұрышта суретке қажетті заттар бар. Айтпақшы маған мына кісіге рамка қажет, – деп Махин бота көзді, шашы ұзын, дене бітімі де сымбатты қыздың суретін шығарды. Әрине... – Жүр, кеттік дүкенге. Махин киінді де, екеуі бірге сыртқа шықты. III Олар дүкенге бас сұқты. Дүкеншінің жүзі мейірімді екен. Ал, мына бір сүйкімді жаңа түрі бір сом жиырма тиын тұрады. Бағасын түспейсіз 6е? Әйтпесе театрға кешігеміз. Бір жағы әйелдің назарын аудармақ болды. Әкем беріп еді, ұсату керек. Сіз немене жалған купон беріп алдап тұр деп ойлайсыз ба? Ұсақтап келейік. Сатушы шотты қақты да, тартпадан қағаз он сом мен сылдырлаған алты тиын және екі бестікті санап берді. Рамканы қағазға орап, жіңішке жіппен байлап берді. Митя тысқа шыққанда ғана терең дем алды. Мен са­ған кейін қайтарам, – деді Махин. Сөйтіп өзі театрға, ал Митя қарызын қайтаруға кетті. IV Дүкеннің қожайыны кешке саудадан түскен ақшаны санай бастады.
Жалған купонды көргенде түрі өзгеріп кетті. Сен расымен ақымақ екенсің, – деді әйеліне ақырып. Әйелі сасып қалды. Жетіп келіп, купонды қарады. Жалған екенін түсінді де көзінен жас ыршып түсіп: – Женя, сенің өзің де менің көзімше он екі сомдықты алып едің ғой, – деді жыламсырап. Былай қарасаң әп-әдемі, сыпайы жігіттер... – Сыпайы? Ақымақ, – деп күйеуі бақырып. Ал сен қартайған шағыңда гимназистердің түріне қарап есің ауысқан ба? Бұл сөз әйелдің шымына тиді. Өзіңнің елу төрт сомға карта ойнап, ұтылғаныңды есепке алмайсың, – деп бұл да айқайлады. Кезінде екеуінің некесіне төркіні қарсы болғанда, бір өзі қасқайып тұрып алғаны есіне түсті. Одан соң баласы қаза тапқанда күйеуінің немқұрайлық танытқанын есіне алып жылады. Күйеуін жек көріп кеткені соншалық, оған өлім де тілеп жіберді. Алайда өз ойынан өзі шошып, тез киініп, кетуге асықты. Сол күні кешке бұларды француз тілінің мұғалімі қонаққа шақырған еді. Әйелі күйеуін күтпей 6ірінші жетіп алды. V Француз тілінің мұғалімі алдымен тәтті нанмен шай берді, содан соң қонақтарын бөлек столға жайғастырды.
Күйеуінің аты аталғанда қабағын түкситіп, қолдары дірілдеп кетті. Осы кезде үйге Евге­ний Михайлович те кіріп келді. Ілгішке ілейін. Неге кешіктіңіз? Сөйтті де әйеліне жақын келіп: – Білесің бе, купонның көзін құрттым, – деді көңілді дауыспен. Кімге өткіздің? Евгений Михайлович әйелі екеуінің қалай жалған купонға алданғанын, оны отыншы шалға қалай өткізгенін ертегідей қызық етіп айтып берді. Бірақ отыншы шалдың алданған тағдырына алаңдаған ешкім болмады. Бәрі бір күліп алды да: – Ендеше карта ойнайық, – деп ойын ойнауға кірісті. VI Расымен де, Евгений Михайлович купонды отын сатушы Иван Мироновқа алдап беріп жіберіп еді. Иван Миронов отын сатып күнелтетін. Қоймадан бір құлаш отын алады да, оны беске бөліп, базарға сататын. Таңертең алып шыққан отынның бәрін тез сатып жіберді. Қу құлқын қойсын ба, тағы барып отын әкелді. Қырсыққанда ешкім алмай қойды. Өзінің де әбден қарны ашты, жамау шапанынан ызғар өтіп барады. Кешкі аяз тіпті жиырма градусқа төмендеді. Оның үстіне кәрі аты да әбден болдырып, арбаны еріне сүйреді. Қиналғаны сонша, шал пайда түспесе де, отынды өз бағасына сатып жіберуге әзір еді.
Оның сорына Евгений Михайлович кездесе кетті. Арзанға берем. Ала салыңызшы. Жылқым әбден болдырды, – деді жалынып. Өзіміздің отын, құрғақ, жақсы. Сендейдің талайын білеміз. Ал қанша сұрайсың? Иван Миронов басында біраз саудаласты, ақыры өз бағасына берді. Евгений Михайлович жалған купоннан құтылудың амалы табылған соң көп саудаласып тұрмады. Шал отынды үйіне жеткізіп, сарайына кіргізіп берді. Ба­сында Иван Миронов купонды алғысы келмеп еді, Евгений Михайлович оның жарамды екеніне сендіргені соншалық, байғұс шал амалсыз келісті. Қойнынан былғары қапшығын алып, ішінен жеті сом елу тиын қайтарды да, купонды соның орнына сала салды. Дүкеншімен қоштасып, онсыз да тұяқтарын зорға қимылдатып келе жатқан кәрі атын сабалап отырып, трактирге кеп бір-ақ тоқтады. Трактирден сегіз тиынға шарап пен шай алды. Шәй ішкені сол еді маңдайынан тер бұрқ етті. Ішіне жылу барған соң өзімен бір үстелде қатар отырған көше сыпырушымен әңгіме құрды. Әңгіменің қызғаны сонша шал ақтарылып сала берді. Өзінің қаладан он екі шақырым жердегі Васильевский қаласынан екенін, әкесімен, бауырларымен араласпай, қазір әйелі, екі баласымен бөлек тұратынын айтты.
Үлкен ұлы училищегетүскенін, әзірге одан еш көмекжоқтығын да айтып өтті. Ертең кәрі атын сатып, басқа жылқы алатынын, соған ақша жинап жатқанын, оның жартысы купонмен екенін де сөз етті.Тіпті купонын қалтасынан шығарып мақтанды. Көше сыпырушының аты Василий еді. Ол сауатсыз болса да, мұндай купонның кейде жарамсыз болып жататынын біледі екен. Сондықтан купонды трактирге төлеп, тез құтылуға кеңес берді. Иван Миро­нов оны құп көрді. Даяшыға ұсынып, қалдығын күтіп отырды. Бірақ даяшының орнына тақырбас, жылтыр бетті бастығы келді. Бұл купон жарамайды, – деді шалға тесіле қарап. Шалдың жүрегі зырқ етті. Сен сияқты алаяқтарды жазалау керек. Жалған купон жасап, елді алдайсыңдар, оңбағандар! Тез полицейді шақыр! Иван Миронов шарапқа қызып алған еді. Мұндай кезде ол қолды-аяққа тұрмайтын. Бастықты жағасынан алып, айғай салды. Оның қайда екенін білем. Бастық Иван Мироновтың жұдырығынан сытылып шығып еді, үстіндегі жейдесі шытынап кетті. Ұстаңдар мынаны! Даяшылар Иван Мироновпен алысып жатқанда, полицей кіріп келді. Ол істің мән-жайына қаныққан соң: – Учаскеге жүр! Купонды тәркілеп қалтасына салды да, шалды ат арбасымен бірге учас­кеге әкетті.
VII Бұл түнді Иван Миронов абақтыда өткізді. Түс ауа тергеуші келді. Ол тергеп болған соң, шалдың қасына полицей қосып дүкеншінің үйіне жіберді. Иван Миронов дүкеншінің үйі мен түрін есте сақтап қалыпты. Полейцей дүкеншіге купонды көрсетті. Ол таңғалған түр танытып, артынша қабағын түйді де: – Не деп тұрсың? Есіңнен адастың ба? Сені бірінші рет көріп тұрмын, – деді. Ертең Тәңірі алдына барғанда не дейсіз? Сен араққа тойып алған бәлесің ғой. Басқа біреуге сатқансың, дұрыстап ойлан! Сосын өтірік есіне бірдеңе түскендей болып: – Тоқтай тұрыңдар, әйелімнен сұрап көрейін, кеше отын алып па? Сөйтті де шарбағына кіріп көше сыпырушысы Василийді шақырып алды. Оған сыбырлап: – Егер отынды қайдан алғанды сұраса көшеде жүріп сататындардан емес, қоймадан алдық деп айт! Әйтпесе ана шал маған жалған купон бердің деп жала жауып жатыр. Ол санасыз ғой, сен сияқты көзі ашық адам дейсің бе? Отынды қамбадан алдық деп қана жауап бер. Ал мынаны мен саған бұрыннан күрте ал деп бергім келіп жүр еді, – деп бес сом ақша берді.
Василийдің ақшаны көргенде көзі жайнап, біресе қағазға, біресе қожайынына жылмыңдап қарай берді. Сауатсыздық. Қорықпай-ақ қойыңыз. Не айтатынымды түсініп алдым. Иван Миронов қанша жалынып, жыласа да дүкенші купон бергенін мойындамады. Көше сыпырушы да оны қостап отынды қоймадан ғана алатынын айтты. Полейцей Иван Мироновтың қолын қайырып, қайтадан учаскеге әкелді. Енді тергеушіге жалынып, әрең де-генде бес сом беріп құтылды. Купон жалған болып он сом елу тиыннан тағы ұтылды. Қанша күн ішпей-жемей жылқы алам деп жиған ақшасынан жеті сом ғана қалды. Күйініп кетіп оның үш сомына өліп арақ ішті. Түнде үйіне мас болып оралды. Әйелінің аяғы ауыр, әрі аурушаң еді. Күйеуінің үйге түнемей жоғалып кеткеніне алаңдап отырған. Шалының мына түрін көріп ұрса жөнелді. Иван Миронов тіл қатпай, етпетінен жатып алып, жылай берді. Келесі күні әйелі істің мән-жайын естіген соң, күйеуін алдап кеткен дүкеншіні қарғап-сілеумен болды. Иван болса заңгерге шағымдануға кетті. VIII Заңгер Иван Мироновты тыңдап, ол да дүкеншінің ісіне қатты ашынды. Ұзамай сот болды. Сотта көше сыпырушы Василий куәгер болды.
Иван Миронов көзінен жасы парлап, тіпті құдайды алдыға тартып ант етсе де, Евгений Михайлович былқ етпеді. Көше сыпырушы Иванмен трактирде шәй ішсе де, оны өмірімде көрген емеспін деп жауап берді. Тіпті Кітап ұстап ант етті. Сотта Иван жеңілді. Сот шығынына кеткен ақшаны да өтейтін болды. Бірақ дүкенші жаны ашыған боп, бес сомды өзім төлеймін деді. Былай қарасаң Евгений Михайлович пен Василий судан құрғақ шыққандай. Бірақ бұл әлі бергі жағы екен. Төрт ұйықтаса түсіне кірмес оқиғалар әлі де алда еді. Василийдің қалада тұрып жатқанына жыл өтті. Ауылды ұмытқаны сонша әкесімен де хабар алысуы сиреді. Қаладағы қыздармен көңіл көтеріп, сүрбойдақ жүре берді. Қала жұртын зиялы, көзі ашық адамдай көрді. Жазушылардың кітаптарымен таныса бастады. Театрдан қалмайтынды шығарды. Ауыл тіршілігін жабайы санады. Ауылдың шалдары: « Әйеліңмен тату өмір сүр, артық жеме, қыдырма » деп тыйса, мұндағы жұрт тәртіпке бағынады. Көңілі нені қаласа соны істейді. Сот кезінде ол ешқандай зардап шекпеді. Қайта тағы он сом өндіріп алған. Бірақ жалған куәлік беремін деп пәк көңілін лайлап алды.
Евгений Михайловичті зиялы адам деп үлгі тұтушы еді. Мына ісіне қарап түңілді. Қожайынына деген құрметін жоғалтып алды. Соттан соң бір ай өтпей жатып, өзі ұрлықпен ұсталды. Қожайының дүкенінен ақша жымқырмақ болған. Қолға түсті. Евгений Михайлович оны әбден ұрып-соғып, үйінен қуып жіберді. Бірақ полицияға арызданбады. Сірә, жалған куәлік еткен еңбегін бағаласа керек-ті. Василийдің барар жер, басар тауы қалмады. Үстінде жыртық пиджак, жамау шалбары қалды. Бір тілім нанға зар болып, аулына жаяу аяңдады. IX Петр Свентицкий бүгін ерте тұрды. Бір стақан шайын ішті де үй тірлігіне кірісті. Кезінде баж чиновнигі болған еді. Он сегіз мың сом пайда тапқан. Сосын жұмыстан шығып, жер сатып алады. Өзі пысық та еді. Он жыл ішінде шаруашылығын адам танымастай құлпыртты. Қорасы сырланған, құрал-сайманы тап-тұйнақтай Жылқы, сиыр, шошқа, тауық, қаздарының жеке-жеке қорасы бар. Жеміс-жидек бағы тағы бар. Көздің жауын алардай. Жұмысшыларына да жақсы қарады. Жалақысын уақытында төлеп, мереке күндері үстеме ақы беретін. Ақпан айы еді. Еріген қарды аяғымен абайлай басып Петр Николаевич жұмысшылар тұратын тоқал тамға беттеді.
Күн әлі қараңғы, жұмысшылар ұйқыдан енді тұрып жатқан. Ат қораның есігі ашық тұрғанын байқады. Ешкім үн қатпады. Жылдам аяңдап, ат қораға кірді. Іші қараңғы, қидың иісі мүңкіп тұр. Есіктің оң жағында екі құла жылқы тұратын. Петр Николаевич қолын созып еді, ештеңе ілінбеді. Арбаға жекті дейін десе, арбалар сыртта тұр. Ол қорадан шыға сала: – Ей, Степан! Степан бас жұмысшысы еді. Қазір жігіттер шығады, – деді жанына жүгіріп жетіп. Білмедім. Ей, Прошка, шам әкелші! Прошка шам әкелді. Бәрі ат қораға кірді. Степан бір бәленің болғанын сезді. Құлпын бұзып кіріпті. А, Ястреб мұнда екен ғой. Пестрый мен Красавчик жоқ. Үш жылқы жоқ болып шықты. Петр Свентицкий ештеме демеді. Қабағын түйіп, терең күрсінді. Кім қарауылдаған? Бірақ, ол ұйықтап кетіпті... Петр Свентицкий полицияға, стан бастығына арыз жазды. Тамыр-таныс арқылы да іздетті. Жылқылар табылмады. X Үш жылқыны баяғы отыншы Иван Миронов ұрлаған еді. Біреуін қырық шаршы жерге айырбастады. Бір жылқыны сығандарға он сегіз сомға сатты. Үшіншісін сойып, бөлісіп алды.
Терісі үш сом болды. Жалған купоннан кейін Иван Миронов қатты ішімдікке салынды. Өзін алдаған дүкеншіні ғана емес, кедейлерге тіс батыратын әділетсіз байлар жайлы да көп ойланды. Бірде трактирде отырғанда біреулер кедейдің жылқысын қалай ұрлағанын айтып мақтанған еді. Иван Миронов өре түргеліп: – Кедейді тонау – күнә. Оның жалғыз жылқысы туған бауырындай... Ал сен оны ұрлап кеттің. Ұрлаған соң байлардан әкету керек, – деді. Сөзден сөз туды. Байдың жылқысын ұрлау да қиын еместігі айтылды. Тек байдың қора-қопсысын жақсы білетін адам болу керек екен. Иван Мироновтың есіне Петр Свентицкий түсті. Кезінде оның қол астында жұмыс істеген. Арбаның темірін сындырып қойғаны үшін жалақысынан үш сом ұстап қалған. Сол ақысын қайтаруды ойлады. Иван Миронов Свентицкийдің шаруашылығын барлап қайтты. Қарауылдың жоқ екенін байқады. Жылқылардың ат қорада тұратынын бұрыннан біледі. Оңтайлы бір сәтте қарақшыларды ертіп әкеліп, ұрлап кетті. Табысты тең бөліскен соң, үйіне келді. Осылайша жалған купон оқиғасы Иван шалды кәдімгідей өзгертті. Отыншы кәсібін түбегейлі тастады. Айналадағы жұрттың бәрі оған қу, арамза, Құдай – әділетсіздей көрінді. Ол енді сыған мен қарақшылардың тобырына қосылды.
XI Петр Свентицкий ұрыларды іздеумен болды. Алдымен жұмысшыларынан күдіктенді. Сол түні кімнің қонбағанын сұрастырса арбакеш Прошка түнемеген болып шықты. Әскери қызметтен жаңа оралған жас жігітті Петр Свентицкий арбакеш етіп алған еді. Стан бастығы, тергеушілер – бәрі Петр Свентицкийді жақсы танитын. Анда-санда қожалығына келіп, моншаға түсіп, демалып қайтатын. Сыйға сый, сыраға бал деген. Басында іс түскенде олар да Петр Свентицкийге қолдан келгенше көмектескісі келді. Адамға үнемі көмектесіп жүресіз. Бірақ жұрт жақсылықты білмейді. Айуаннан төмен. Оларды әңгіртаяқ үйіріп қана ұстау керек. Сонымен, ұры – арбакеш Прошка болуы мүмкін дейсіз ғой? Қайда болдың деймін? Прошка сол түні қайда болғанын айта алмады. Себебі Параша деген бір қыздың үйіне қонып шыққан еді. Қызға тіс жарып айтпаймын деп уәде берген. Тергеуші Прошканы бірнеше күн тергеді. Тіпті ас-су бермей, таяқтың астына да алды. Нақты айғақ таппаған соң жібере салды. Бірақ Петр Свентицкий бәрібір бұны Прошка істеді деп күдіктенді. Оның ізіне түсіп алды. Бірде оған екі шелек сұлы беріп, аттарға жұмсаған. Прошка сұлының жартысын атқа беріп, жартысын араққа айырбастап жіберді.
Жала жапқаны үшін қожайынға әлі де ренжулі еді. Свентицкий мұнысын біліп қойып, сотқа берді. Сот оны үш айға түрмеге жапты. Түрмеден Прошканың еңсесі езіліп шықты. Бұрынғыша жұрттың алдында кеуде керіп сөйлей алмады. Түрмеден тек Петр Свентицкийге ғана емес, бүкіл әлемге ренжіп шықты. Түрмеден босаған соң ішімдікке салынып кетті. Ұзамай арақ алу үшін бір әйелдің үйінен киім ұрлаймын деп, қайтадан түрмеге қамалды. Петр Свентицкийдің ұрланған аттар жайлы бар білгені, красавчиктің терісі табылыпты. Тұлпарының бауыздалғаны оған қатты батты. Ұрылардың қатігездігі одан сайын жынын ұстатты. Таз ашуын тырнаудан алады деген. Ол жұмысшыларына қатал қарай бастады. Барынша ұрып, балағаттап жұмсайтын болды. XII Баяғы дүкенші Евгений Михайлович купон оқиғасын тез ұмытты. Бірақ әйелі өзін алдаған екі жүгермекті біразға дейін ұмыта қоймады. Көшедегі гимназистерге мұқият қарайтын болды. Бірде Махинді кездестірген еді, анау түрін өзгерткені соншалық, тани алмады. Бірақ екі аптадан соң тротуарда өзімен соғысып қала жаздаған Митя Смоковниковті бірден таныды. Жігітке жол берді де, артынан жүріп отырды. Үйіне дейін ілесіп барып, кімнің баласы екенін білді. Ертесіне гимназияға келді.
Директорға жолығып, гимназистің үстінен арызданбақшы болды. Бірақ директор жоқ екен. Дін сабағынан беретін мұғалім Михаил Введенскийді кездестірді. Оған болған жайды баяндады. Мұғалім Введенский өзімшіл академик еді. Былтыр гимназистің әкесімен табақтас болған. Дастарқанда дін жайлы өрбіткенде әкесі бұның сөзін мазаққа айналдырған еді. Содан бері Введенский оған тісін қайрап жүрген. Ұлының да әкесі сияқты дінге сенбес мінезін көріп, соңына шам алып түсті. Тіпті емтиханнан да құлатып жіберген. Жалған купонды естіп Введенский қатты қуанды. Себебі адам шіркеуге бармаса рухани әлсіретіп кетеді деген уәжіне мына оқиға дәлел болды. Атеисті тұқыртып алуға таптырмас мүмкіндік. Ертесіне дінтану сабағында Введенский жалған ку­пон оқиғасын айтып берді де: – Өте ұятсыз, арсыз адамның ісі. Аңқау әйелді алдап, қайтіп жер басып жүр екен? Соны істеген алаяқ сендердің араларыңда отыр дегенге сенбеймін, – деді де, Митя Смоковниковке қадала қарады. Мұғалімнің қимылын қалт жібермей бағып отырған гимназистер де Смоковниковке бұрылды. Митя біресе терлеп, біресе қызарып, ақыры жылап кластан шығып кетті. Митяның шешесі бар шындықты білген соң баяғы дүкенге барды. Дүкеншіге он сом елу тиын төлеп, гимназистің атын жасыруын өтінді.
Сыбыс сөз Федор Михайловичке де келіп жетті. Дереу ұлын тергеп еді, ол мойындамады. Сосын гимназияға барып, дінтанушы мұғалімнің жағасына жармасты. Кейін қате айттым деп кешірім сұрады. Сен неге бейкүнә ұлымды масқаралайсың? Қайда тұрғаныңды білесің бе? Бұл – мектеп. Әкіреңдеп сөйлеуге қалай дәтің бар-ды? Сенің атеист екенің бүкіл қалаға мәлім! Қалшылдағанда сирек сақалы жыбырлап кетті. Сабыр етіңдер! Екеуінің ортасына тұра қалып, ажыратты. Діннің артына жасырынғаныңмен ақиретке сенбейтініңді жақсы білемін. Введенский жұртқа діндар болып көрінгенімен өз уағызына өзі де сенбейтін. Бар білері: өзінің қинап болса да сенуге тырысып жүрген иманына өзгелер де сенуі керек. Осы ұрыс-керістен соң Введенский басшылықтан ескерту алды. Көңілін реніш басып, дінге бір жола бет бұрды. Гимназияны тастап, монастрға кетті. XIII Бұл кезде баяғы көше сыпырушы Василий оңтүстікке бет алған. Орел губерниясына жеткенде бір көпестің бағбан іздеп жүргенін естиді. Айына бес сом айлыққа келісіп, оған қарауыл болып жалданды. Мұндағы өмірі өзіне ұнады. Шалқасынан жатып алып, қалаған жемісін жей берді. Алма ұрлайын деп жүрген балаларды байқап қалса ысқырып, үркітеді.
Бірде алма ұрлауға келген балалардың бірін ұстап алып, қожайынына жеткізген. Сөйтіп мақтау естіген. Бірақ оны антына адал күзетші деп айта алмайсың. Жемісті жасырын жұмыртқаға, тиын-тебенге айырбастап келетін. Үш мезгіл тамақ әзір. Тамаққа тойып алып, күн ұзақ ән салып жатады. Тамақ жегені өзге қарауылдарды аң-таң етті. Бір өзі үш адамның тамағын жапыратын. Василий қайтсе де көп ақша табуды армандады. Күз келіп жемістің бәрі жиналды. Қожайын барлық қарауылды ренжітпей, ақшаларын артығымен төледі. Тіпті Василийге жаңа куртка мен бас киім сыйлады. Жұмыс біткен соң Василий күзетші достарын ертіп, қалаға келді. Оның бар ойы баяғы Евгений Михайловичтің дүкеніне ұрлыққа түсу. Ол дүкеннің қуыс-қалтарысын жақсы білетін. Ол көшеге бір жігітті қарауыл етіп қойды да, өзі артқы есіктен кіріп, дүкендегі бар ақшаны сыпырып шықты. Ісін ешкім байқамастай тындырды. Ұрлап алған ақшасы үш жүз жетпіс сом екен. Жүз сомын сыбайлас досына беріп, қалғанын қаладағы қыз-қырқынға жұмсады. XIV Бұл кезде Иван Миронов тісқаққан барымташыға айналған. Әйелі Афимья да жаңа тон мен түбіт орамал жамылғалы күйеуінің бұл ісін қолдап қана қоймай, онымен мақтанатынды шығарды.
Ауыл-аймақтағы ұрлықтың бәрі Иван Мироновтың қатысуынсыз болмайды. Жұрт оның ұры екенін білсе де, дәлелдей алмайтын. Өзі де құйрығын ұстатпайтын. Әуелде Иван Миронов байлар мен көпестерді торитын. Кейін қарапайым кедейдің де малын арланбай ұрлауға көшті. Қасына үнемі Герасим деген жас жігітті ертетін. Соңғы рет Колотовка аулынан мал ұрлап келе жатқанда қолға түсті. Әдетінше бір сайдың ішіне әкеліп малдарды тұсап, жанына Герасимді тастап кеткен. Өзі жол барлап келе жатып, Степанға кездесіп қалды. Степан әлгі аты ұрланған Петр Свентицкийдің бас жұмысшысы еді. Үш ат ұрланған соң Петр Свентицкий оны жұмыстан қуған. Иванның суыт жүрісінен күдіктенген Степан: – Әу, Иван қайдан жүрсің? Иванның ізімен кері жүріп көріп еді, тұсауланған екі ат пен Герасимді көрді. Степан дереу ауылға жетіп, жігіттерді жинап әкелді. Герасим ұрлығын бірден мойындады. Ал, Иван: – Өлтірсеңдер де, айтпаймын, жексұрындар! Білгендеріңді істеңдер! Өткен айда Степанның аулынан бірнеше жылқы мен сиыр жоғалған еді. Күнін әрең көріп отырған кедей-кепшікке бұл ауыр соққы боп тиген. Сондықтан, ұрыны аямады. Тепкінің астына алды. Степан жұдырықтай тасты алды да, Иванның қарақұсынан ұрды.
Ол тіл тартпай кетті. XV Ертесіне сот болды. Иван Мироновты өлтіргендерді сотқа тартты. Степанға ауыр жаза кесті. Себебі Иван байғұстың өліміне кінәлі деп бәрі бір ауыздан соны көрсетті. Степан да бұлтармады. Өзінің жылқысы ұрланғанда полейцейлерге айтқан екен. Олар бұның сөзін жүре тыңдап, жоқты іздеуге тырыспапты. Әбден діңкелетіп бітті ғой, – деді сотқа. Жалғыз мен емес, бәрі тепкіге алды. Ал мен көп қинамай, жанын жай тапқыздым. Бекерге қинап қайтеміз. Соттағылар Степанның оқиғаны еш шіміркпей, жайбарақат баяндап отырғанына таң қалды. Ал, ол болса мұнда тұрған еш нәрсе жоқ деп ойлады. Соғыста жүргенде де талай жауды жайратқан. Кім қорасына қол сұқты, сол өлім құшуы керек. Кешірім – мүмкін емес. Сот Степанды бір жылға соттады. Ол түрмеде жатқанда үй өртеніп, әйелі далада қалды. Оны естігенде Степанның ызасы келді. Адамзаттың бәріне қарғыс айтты. Сөйтіп жүргенде тәртіпсіз ісі үшін жылына тағы бір жыл жамалды. Ұзамай әйелі де дүние салды. Түрмеден босап шыққанда оның барар жер, басар тауы қалмады. Не істерін білмей басы ауған жаққа жүре берді.
Бір күні таныс көпестің үйіне түсті. Ол Степанды жақсы танитын еді. Құрақ ұшып қарсы алды. Дастарқан жайып, қонақ етті. Көпес кезінде көршісінің әйелін тартып алған екен. Әйел де байлығына қызығып, байын еш қиналмай тастап кете барған. Мұны Степан жақсы білетін. Ол әділдік орнатуды ойлады. Түнімен дөңбекшіп шықты. Баяғы Иван Мироновты ойлады. Бірақ жүрегін еш өкініш кернемеді.Таңға жуық көпес пен әйелді өлтіріп, үйіндегі бар ақшасын сыпырып кетті. XVI Уездік бір қалада Мария Семеновна деген елу жасар жесір әйел тұратын. Өзі жылына 250 сом зейнетақы алатын. Сол ақшамен жетпісті желкелеген маскүнем әкесін, сіңлісі мен алқаш күйеу баласын асырайды. Тамақты да үш мезгіл өзі істейді. Сөйтсе де тағдырына бір рет те қыңқ демейтін. Бәріне көніп, үндемей үйдің тірлігін істеп жүре беретін. Онымен қоса өз аузынан жарып кедей-кепшікке де көмектесіп тұрды. Артық киімі мен азығын солардың аузына тосатын. Бірде Мария Семеновнаның үйінде аяғы жоқ, ақсақ тігінші жұмыс істеген. Ол шалдың бешпентін қайта тігіп, Мария Семеновнаның қыста базарға киетін шубасын жамап берген еді. Тігінші бір күні әйелге: – Мен сізге таңғаламын.
Осынша азапқа төзіп жүріп, жұртқа жақсылық жасайсыз. Жаныңыз сірі екен, – деді. Бірақ жұртқа жақсылық жасаған сәтте қайғыны ұмытып, бір жеңілдеп қаламын, – деді әйел. Оны білмедім. Мен жақсылық жасасам да, қиындыққа мойымасам да ақирет үшін істемеймін. Азғантай өмірді дұрыс сүрген абзал ғой, – деді. Тігінші ойланып қалды. XVII Үш аты ұрланған сон, Петр Свентицкийдің адамға деген көзқарасы өзгерді. Жұмысшының бәрін қуды. Көрші-қолаңымен ұрысып бітті. Олар да ерегісіп, оның жиырма жеті еменін шауып, қырман мен астық сақтайтын сарайын өртеп жіберді. Халықпен сыйыса алмайтынын білген соң, Повольжеге көшіп кетті. Сондағы Ливенцов дегендердің қожалығына басқарушы болып жұмысқа тұрды. Ал өз қожалығын жалға берді. Бұл жерге келген соң да шаруаларға қатал болды. Сәл қателік жібергені үшін қатаң жазалады. Бір шаруаны ағаш ұрлағаны үшін түрмеге қаматса, екіншісін сәлемдескенде тақиясын шешпегені үшін соққыға жықты. Шаруалардың шабындыққа мал жаюына тыйым салды. Көктемде шаруалар жылдағы әдетіне салып қожайынның шабындығына мал жая бастады. Петр Свентицкий малдың бәрін қожалықтың қорасына қаматты. Шаруалар малын қайтаруды сұрап Петр Свен­тицкий үйінің алдына жиналды.
Свентицкий мылтығын алып шығып ірі мал үшін елу тиын, қойларға он тиыннан төлеп отыруды талап етті. Шаруалар шабындыққа бұрыннан мал жаятынын, малды тартып алуға құқығы жоқ екенін айтып, айғай салды. Менің күнәмді санайтын сен бе? Төбелеске сылтау таппай тұрған шаруалар Петрға бас салды. Ол мылтығын кезеп, бір шаруаны атып өлтірді. Бірақ өзі де соққыға жығылып, тіл тартпай кетті. Ашынған жұрт оның денесін сүйреп, әбден қорлады. Сөйтті де сайға апарып, арам өлген итше лақтырып тастады. Ертесі ауылға полицейлер келіп, қылмыскерлерді түгел сотқа тартты. Екеуі өлім жазасына кесілді. XVIII Тігіншінің ауылында бес бай бірігіп, бір помещиктен мың бір жүз сомға жүз бес десятина жерді жалға алып, оны басқаларға он сегіз, он бес сомнан тарататын. Бұл жолы олар тізімге тігінші де қосты. Жалдамшылар жерді бөліске салғанда жылда ұрыс-керіспен аяқталатын. Тігінші орта жолдан ой айтып: – Жер бәріне тең бөлінсін! Сонда ынтымақ орнайды. Ынтымақ болса құт пен береке де қашпайды. Аз жер алсақ та, бәріміз тең болайық. Сонда ғана күншіл мен бақталастан ада боламыз. Әділдік – Құдайдың көрсеткен жолы, – деді.
Құдай бір жерде жазып көрсеткен бе? Демалыста келіңдер! Оқып, көрсетемін, – деді тігінші. Демалыста үш мұжық қана тігіншіден дәріс тыңдады. Олардың ішінен Иван Чуев қана терең түсінді. Оған қатты әсер еткені сонша әділдік жолдан айнымауға серт берді. Отбасына да құдайдың мейірім махаббатын насихаттады. Артық жерден бас тартып, өзіне тиесілі жерді ғана алды. Оның өзгергенін көріп, басқа да мұжықтар ойлана бастады. Олар да тігіншіден дәріс тыңдады. Ертесіне арак, пен темекіні қойып кетті. Балағат пен ғайбатты бойға дарытпады. Бір-біріне көмектесіп, мейірім танытып тұратын хәлге өзгерді. Шіркеуге барып, зекет беруді қойды. Тек тігіншінің үйіне жиналып, әңгіме тыңдайтын болды. Осылайша алпыс бес мұжық жиналып, бір жамағат құрып алды. Бұлардан қорыққан поп бәрін архиерейге жеткізді. Архиерей әрі-бері ойланып, ол ауылға баяғы гимназияның мұғалімі Введенскийді жіберді. Введенский мектептегі жанжалдан соң жұртқа өкпелеп, монастрда жатқан. Ол бірден келісті. Жабайы халықты тура жолға салып, Құдайдың ризалығына бөленемін деп қатты қуанды. Бірақ халықтың сесінен қорқып, жанынан жергілікті полицейлер мен дін фанаттарын ертіп алды. XIX Введенский ауылға келе сала халықты шіркеуге жинады.
Жұрттың жүрегіне үрей салу үшін есіктің алдына полицейлер мен дін фанаттарын қойды. Фанаттар шаш ал десе, бас алатын жандайшаптың өзі еді. Жұрт жиналған соң Введенский: – Шіркеу – Құдайдың үйі. Шіркеуге келмей, адасып жүргендер бар екен. Мен Құдайдың атынан ескертемін: дереу шіркеуге қайтыңдар! Әйтпесе тозаққа жанасыңдар! Егер шіркеуге қайта келіп, садақаны уақытында беріп тұрсаңдар, мүмкін пейішке кіріп қаласыңдар! Бірақ ешкім үндемеді. Введенский попты шақырып: – Адасып жүргендер қайсы? Поп тігінші жақты нұсқап: – Аналар, – деді үрейлене жауап беріп. Введенский тігіншінін, жанына келіп: – Неге шіркеуге келмейсіңдер! Ал пұтқа табыну жайлы Інжілде жазылмаған. Тіпті Ғайсаның өзі пұтқа табынуға қарсы болған, – деді. Пұт деген тастан немесе ағаштан жасалады емес пе? Беті суретке ұқсағанымен екінші бетін төңкерсең кәдімгі ағаш емес пе? Ол не айтарын білмей күмілжіп тұрды да: – Ал, неге дінбасын мойындамаңсыңдар? Ол Құдайдың осы ауылға жіберген арнайы өкілі емес пе? Ал поптар болса ілімін ақшаға сатады. Кедейдің ақшасы жоқ деп қарамайды. Байды көрсе жорғалайды, – деді. Введенский не айтарын білмеді.
Шіркеуге қайтып келмесеңдер бәріңді Құдайдың атынан жазалаймын, – деп қорқытты. Сенен қорқып, иманымызды сатсақ онда нағыз күнәһарға айналамыз, – деді. Екі жақ осылай тарасты. Ертесіне діни фанаттар тігіншінің үйін қоршады. Бөлінушілердің діни көсемін сабап тәубесіне келтірмекші болды. Діни фанаттар сиыр саууға шыққан тігіншінің әйелі мен қыздарының шашынан сүйреп, сабай бастады. Тігіншінің араша түсетіндей бір аяғы жоқ, ақсақ еді. Ол еңбектеп жеткенмен тобырға шамасы жетпеді. Әйел мен қыздардың шыңғырған даусын естіп Чуев жетіп келді. Ол діни тобырға айқайлап: – Кәне, Ғайсаның шариғатын қойып, Моисейдің заңына көштіңдер ме? Чуев алпамсадай денелі еді. Жұдырықпен бір ұрып құлата берді. Бірінің көзін шығарды, бірінің шекесін жарды. Енді бірінің аузын дал қылды. Қалғаны тым-тырақай қаша жөнелді. Осыны күтіп тұрғандай полицейлер де жетіп келді. Олар Чуевті қамап, қалаға әкетті. Артынша сот болды. Құдайға тіл тигізгені үшін және Құдайдың « сүйікті » құлдарын сабағаны үшін сотталып, жер аударылды. Қалған жамағатты да полицейлер тергеп, қорқытып, таратып жіберді. Архиерей адасқандарды хақ жолға салғаны үшін Введенскийді марапаттап, архимандрит етіп тағайындады.
XX Бірде Мария Семеновна зейнетақысын алып келе жатқанда таныс мұғалімге кездесіп қалды. Тіпті артылып жетеді, – деді де, мұғалім қоштасып өтіп кетті. Үйіне жақындай бергенде әлгі адамның ізінен аңдып келе жатқанын байқап қойды. Бірақ онша мән бермеді. Ақшасын әкесінің қолына ұстатты да, күйбең тірлігіне кірісіп кетті. Онымен соғысып қалған Степан еді. Ол көпес пен әйелін өлтірген соң қарақшылыққа бір жола бет бұрған. Көшеде біреуді көрсе оны қайтіп өліруге 6олатынын елестетіп көретін. Тіпті адам өлтіруді жаны қалап тұратын. Көшеде Мария Семенованың зейнетақы алғанын естіп, қаскөйлікті ойға алды. Неболса да қараңғы түсуін күтті. Оған дейін арбакеш досының үйінде бола тұруды жөн санады. Досының үйіне келсе, ол жұмыста екен. Әйелі дастарқан жайып тамақ берді. Ол ас ішіп отырып, қанды аңсады ма, әйелді өлтіруді ойлады. Өз ойына өзі де таңғалды. Қонышынан қанжарын шығарып, әйелді бауыздап тастады. Бір кезде жылаған баланың даусын естіп, оны да қанға бөктірді. Қанжарындағы қанды сүртіп, тазалап, Мария Семеновнаның үйіне беттеді. Қою түннің кіргенін торуылдап жүрді де, жұрт шырт ұйқыға кеткенде есікті бұзып кірді.
Бірінші болып Марияның сіңілсі оянды. Сыртқы есікке жақындай бергенде қанжарды қарнына сұқты. Артынша күйеу баласы оянды. Ол еңгезердей біреу екен. Степанмен алыса кетті. Тамағына жармасып біразға дейін жібермеді. Бірақ Степан қанжармен оны да жайратты. Марияның әкесі де өлім құшты. Степан Мария Семеновнаның бөлмесіне кіргенде, ол бейне бір ажалын күтіп отырған адамдай көрінді. Степанға бір қарады да, Құдайына сыйына берді. Степан оған тура қарай алмай, тайсақтады. Айт жаныңның барында! О, Құдайым-ай, осы қу ақша үшін осынша күнә істедің бе? Сенің өмірің бұл ақшадан да қымбат қой, – деді Мария бір бума ақшаны алдына тастай салып. Степан сасып қалды. Ақшаны тез бере қояды деп күтпеп еді. Өзіңді аясаң етті, көкемау. Адамдық қасиетіңді сайтанға сатқаның не? Степанның қолы қалтырап не істерін білмеді. Тәубе етіп, кешірім сұра! Мейрімді Иең кешеді, – дей бергенді, Степан қанжарын қалай сілтеп жібергенін сезбей қалды. Қанжар әйелдің мойнын орып түсті. Ол қолымен тамағын ұстап, жастыққа құлай кетті. Степан ақшаны алған соң, тағы да шкафтарды ақтарып, алтын бұйымдар іздеді.
Сосын жуынып, киімін ауыстырды. Темекесін тұтатып, үйден шығып кетті. Бұл қылмысы әдетінше жеңіл болады деп ойлап еді. Бірақ жүрегін бір ауыр тас басып тұрғандай мазасы қаша берді. Денесі қалшылдап, екі тізесі еркіне көнбеді. Бір сайға жеткенде гүрс етіп құлады да, көзін тарс жұмып жата берді. Көз жасы көл болды. ЕКІНШІ БӨЛІМ I Степанның көз алдынан Мария Семеновнаның періштедей келбеті кетпей қойды. Басын сілкісе де есінен шығара алмады. Ойымнан кете ме деп, трактирге барып өлгенше ішті. Ішкен сайын өзінен өзі жиіркеніп, жылай берді. Сөйтіп отырғанда кабакқа полицей келді. Полицей мұндайда күтпесе керек, шошып кетті. Дереу қаруын шығарды. Степан қарсыласпады. Оның аяқ-қолын байлап, түрмеге әкелді. Түрме басшысы: – Қашуды жоспарласаң атып тастаймыз. Тыныш жүр! Степан: – Мен өз еркіммен келген бейбақпын. Қайда қашар дейсің, – деді басы салбырап. Басшылық сөйлегенде көзіне тік қара! Есіктің, тесігінен Степанның қимылын бақылады. Орынға таласып, түрмешіктермен төбелесер ме екен деп күтті. Жоқ, Степан басын қолымен ұстаған қалпы, есіктің босағасына отыра кетті.
Ертесі тергеуші келіп, жауапқа тартып еді, ол бұлтартпай бәрін мойындады. Кімді тонады, кімді өлтірді, тіпті іске аспаған зымиян ойы туралы да қаз қатар баяндады. Ағынан жарылғаны сонша тергеуші не сенерін, не сенбесін білмей тосылды. Бір күні прокурор түрмені аралап келе жатып, түрме бастығынан Степан жайлы сұрады. Бұрынғы ісіне қарасаң одан өткен қанішер жоқ. Қазіргі кейпі қой аузынан шөп алмас момақан. Пайғамбар аян бергендей өзгеріп шыға келген, – деді. II Түрмеде Степанды елестер арбады. Мария Семеновнаның бейнесі көріне берді. Ол құлағын тарс жауып, бүктеліп жата қалатын. Сәлден соң дауыс жоғалып кетеді де, қабырғадан үш қара адамның сұлбасы шыға келетін. Степан олардың кім екенін танымады. Бірақ қатты қорыққаны сонша жүрегі дүрсілдеп кететін. Аузын әрең икемге келтіріп, бар білген дұғаларын оқи берді. Басында бұл дұғалар көмектескендей болған. Кейін келе дуасын жоғалтты. Елестер бәрібір кетпей қойды. Бір күні ол өлуді ойлады. Астына төсеніш етіп жүрген қапты сөгіп, одан арқан өрді. Арқан өріп жатып өткен өміріне көз салды. Әке-шешесін, ауылын, Волчок деген итін есіне алды.
Достары бар еді, қандай?! Қыздармен бірге талай ән салып еді-ау. Сүйген қызына үйленіп, енді бақытты ғұмыр кешеміз деп жүргенде аттары ұрланды. Бәрі осы жерден басталып еді ғой. Қарғыс атқыр ұрылар мұның қорасына түспегенде бала-шағалы болып отырар ма еді, кім білсін?! Иванды өлтірді, көпесті әйелімен қоса бауыздады. Арбакеш досының әйелі мен баласының өмірін қиды. Бейкүнә Мария Семеновнаның үйін қанға бөктірді. Өкінішті. Мұндай адам жер бетінде тірі жүруі мүмкен емес деп ұйғарды. Арқанның ұшын төбеге байлап асылып өлмек болды. Бірақ арқан әлсіз екен. Мұның салмағын көтере алмай орта жолдан үзілді. Бұл жерге гүрс етіп құлады. Арқанның жартысы мұның мойнын тұншықтырып тұра берді. Осы кезде бөлмеге күзетші кіріп келді. Ол дереу мойнын босатып, фельдшер шақырды. Сөйтіп Степанды ауруханаға әкетті. Бірнеше күн тыныққан соң оны көпшілік камераға ауыстырды. Мұнда да оның жаны тыныш таппады. Елестер қаумалай берді. Дұға оқыса да еш әсер етпеді. Ол бұрышқа тығылып, беті мен құлағын жауып отырды. Бір кезде көзі ілінгені сол еді түсіне Мария Семеновна енді. Степан оны көрген беттен: – Мені кешірші?
Әйел үнсіз қарап тұра берді. Әйел тіл қатпады. Үшінші рет сұрағанда елес ғайып болды. Степан оянып кетті. Бір қызығы осыдан соң өзін жеңіл сезінді. Бұрынғы елестер жоғалып кетті. Ол енді жан-жағына қарап, камерадағы жұртпен сөйлесе бастады. III Степанмен бір камерада баяғы Василий мен Чуев отырды. Василий көбіне әндетіп немесе басынан өткен қызықты оқиғаларын айтып отыратын. Чуев болса кітап оқып жататын. Бір күні Степан одан: – Не үшін қамады? Мен шіркеудің жасаған құдайына сиынбадым. Момынның жүрегіндегі Тәңірді іздедім. Сол үшін жұрттың қайғысы мен мұңын көп тыңдап, қуанышын бөлістім. Қолымдағы соңғы нанымды кедеймен бөлістім. Қиналғанда жанынан табылдым. Ал, шіркеу өзінің құдайын менің жүрегіме күштеп кіргізбек болды. Мен қабылдамап едім, қуғынға түсірді, – деді де Чуев басынан кешкен оқиғасын айтып берді. Құдайдан әуез келіп: « Менің қарным ашқанда бір тілім нан бердіңдер! Шөлдегенде сусынға қандырдыңдар! Жалаңаш қалғанда тәніме киім жаптыңдар! Ауырғанда көңілімді көтердіңдер! Қиналғанда жанымнан табылдыңдар! Пәниде мені қалай сыйласаңдар, мен де сендерді сыйға бөлеймін. Пейішіме жайғасыңдар! » деп, қамырдан қыл суырғандай момындарды тобырдан бөліп алады.
Сонда тауазы тақуалар: « Уа, Жасаған, біз қалайша сені аштықтан құтқарып, шөліңді бастық? Сен Ұлы Құдірет емессің бе? » дейді. Сендер жер бетіндегі аш адамды тойдырғанда, мүсәпірді сыйлағанда, кіріптарды демегенде Мен соның жүрегінде тұр едім. Сол үшін менің құрметіме лайықсыңдар! » дейді. Сосын тобырға қарап: « Қарным шұрқырағанда, шөлден қысылғанда аузыма тамшы су да тамызбадыңдар. Суыққа тоңғанда жылу бермедіңдер. Ауырғанда көңіл бөлмедіңдер! Сендерге менің дәргейімде орын жоқ » дейді. Сонда олар шырқырап: « Уа, Жаратқан Ием, қай кезде сені аш-жалаңаш күйде көріп, бұрылып кеттік? » деп сұрайды. Сонда Тәңірсі: « Көмекке қатты мұқтаж жанның жанынан теріс бұрылып өткен сәтіңде Мен соның жүрегінде тұрып едім. Сендер қарайласпай кеттіңдер » дейді де тозаққа жібереді, – деп барып тоқтады Чуев. Қарғыс атқыр байлар ешкімге көмектеспейді. Сауап болған. Енді мәңгілік тозақта жаныңдар! Сосын әңгімесін әрі жалғады. Ал күнәһар адам тәубе етсе Тәңірсі кешеді. Дұшпандары Ғайса пайғамбарды ағашқа керіп өлтірерде оның жанында екі адам болыпты. Ол екеуі де қанішер қарақшы екен.
Бірі пайғамбарды көргенде: « Бұл бейкүнә жанның не кінәсі бар? Біз қылмыс жасағанымыз үшін жазалымыз. Мұны босатыңдар! » дейді. Сонда екіншісі: « Бұл өзін пайғамбар санайды ғой. Пайғамбар болса кереметін көрейік. Өзін мына жерден құтқарып алсын! » деп келеке етеді. Бірінші қарақшы: « Күлме, онан да пайғамбарға иман келтір! Ақиретте назарын салады » деді де, Ғайса пайғамбарға: « Ей, Құдайдың елшісі, мен тәубе еттім. Құдай менің күнәмді кеше ме? » деп сұрады. Ғайса: « Әрине, шын жылап, сай-сүйегің езіліп кешірім сұрасаң рақымы мол Құдай кешіреді » деді. Әлгі қылмыскер тәубе етіп, жан тапсырды, – деді. Степан әрі қарай ештеме естімеді. Өз ойымен алысып кетті: « Нағыз дін осы емес пе? Байғұс қарақшы соңғы сәтінде тәубе етті. Чуевтің сенген Құдайы ол қарақшыны әлбетте кешеді. Аш-жалаңаш адамның жүрегінен табылса – ол нағыз мейрімді Құдай. Мен де сол Құдайға тәубе етемін. Түрмеден шыққан соң жұртқа жақсылық жасауға серт беремін » деді өзіне өзі. Чуевтің әңгімесі Степан үшін жаңалық еді. Ол осы күнге дейін Құдай туралы ойламапты.
Құдай тек шіркеудің ішінде, поптардың жанында деп түсініпті. Тіпті барша адамның бір-біріне бауыр, түп атасы – Адам ата екенін енді естіп таңғалып отыр. Осыдан соң Степанның жан дүниесі өзгеріп кетті. Чуевті жиі тыңдайтын болды. Бала кезінде ескіше оқи бастаған. Бірақ әріпті үйреніп, әліппеге енді түскенде тастап кеткен еді. Чуевтің әңгімесіне қызыққаны сонша кітап оқуға деген ынтасы ашылып кетті. Чуевтен гөрі Степан Інжілді көп оқитын болды.Тіпті камерада бірге отырған қылмыскерлер де Степанның оқыған дүниесі мен Құдай туралы ойларын тыңдайтын. Солардың бірі Махоркин мен ұры Василий еді. Махоркин қылмыскер болғанымен бір жағы жаналғыш жендет еді. Соттың үкімін орындап, өлім жазасына кесілген адамды арғы дүниеге аттандыратын. Осы қызметі үшін сот оның жылын қысқартатын әрі ақша да төлейтін. Степанның әңгімесін тыңдай беріп, Махоркиннің жан-дүниесі өзгеріп кетті. Әлгі Петр Свентицкийді өлтірген екі қылмыскер бар емес пе? Соларды дарға асып өлтіруі керек болған. Бірақ сол міндетін орындаудың орнына түрме бастығына адам өлтірудің күнәсі жайлы уағыз айтып берді. Түрме бастығын таңғалып: – Сен немене қамшыны ұмытып қалғансың 6а? Өлтірсең де ондай күнәға бармаймын, – деп отырып алды.
Көр де тұр, сазайыңды тартасың! Сөйтті де оны жалғыз адамдық камераға жіберді. IV Жалған купон жасап, дүкенші әйелді алдап соққан гимназист есіңізде ме? Махин. Қазір заң факультетін бітіріп тергеуші болып жұмысқа тұрған. Өзі әйелқұмар, карта ойнағыш. Су жұқпас мінезі әлі қалмаған. Бір қызығы сол Степанның тергеушісі болып бекітілді. Ең алғаш тергеуде-ақ Степанның мінезі оны қайран қалдырды. Қой аузынан шөп алмас моп-момақан. Ал, қылмысын көрсең адам шошиды. Ол кезде мен ештеңені түсінбейтінмін. Степан үнсіз ғана жымиды. Сен Құдайды танымағасын мені түсінбейсің. Степан енді сөйлеп беріп еді, Махин қолын көтеріп: – Жә, қажет емес. Маған одан да мынаны айтшы. Мария Семеновнаны өлтірген соң қайда бардың? Степан сайдың ішіне сүрініп құлағанын, түс көрген оқиғасын, өкініп жылағанын бәрін-бәрін баяндап жатты. Бірақ оның жан дүниесі Махинге қызық емес еді. Оған Махоркинді қайтіп жендеттік міндеттен тайдырғаны қызық көрінді. V Махин Лиза Еропкина деген қызға ғашық еді. Бір күні соның үйінде қонақта отырып, оларға жаналғыш жендетті түзу жолға салған Степан туралы айтып берді. Бәрі де Махиннің әңгімесін ұйып тыңдады.
Әсіресе Лизаға қатты әсер етті. Ол жақында ғана институт бітіріп, рухани ізденіп жүрген еді. Ол Махиннен Степан жайлы тереңірек сұрай бастады. Оның өзгеруіне не әсер еткенін білгісі келді. Мария Семеновнаны өлтірген сәтінде жүрегін өкініш билеп, түрмеге өз аяғымен келгенін айтқанда Лиза аузын ашып тыңдай берді. Сол түні ол көпке шейін көз ілмеді. Мария Семеновнаның тағдыры қызықтырды. Ертесіне оның аулына барып Мария жайлы жұрттан сұрай берді. Оның кемел бейнесін естігенде оған ғашық болды. Өзі де Мария сияқты ақ жүрек адамға айналғысы келді. Махинді өзінің байлығына бола айналшықтап жүр деп ойлайтын. Мұны анықтап білу үшін қожалығын сататынын хабарлады. Бір қызығы бұл хабар Махинге әсер етпеді. Ол қызды кедей болса да сүйе алатынын жеткізді. Оған Лизаның рухани тазалыққа қарай ұмтылысы ұнаған. VI Бір күні Степанның жанына Василий келді. Василий өзінің жоспарын айтты. Күзетшілер келіп мені жоғары қабаттағы камераға ауыстырады. Сол камераның еденін тессем түрменің моргіне өтемін. Әрі қарай қашу жеңіл. Сен тек морг жақтан тесіп берсең болды, – деді. Қашып шыққан соң қайда барасың? Халыққа тізесін батырған жауыздар аз ба? Өмірімде ешбір жанға зәбір көрсетпедім.
Ұрласам, байдың мүлкін тонадым. Олар да біздің бауырларымызды тонап жатқан жоқ па? Кедейді тонайды, попқа садақа береді де, Құдайдың алдында сауап жинап жүре береді. Мен керісінше байдың малын ұрлап, кедейге бөліп бергім келеді, – деді. Осы кезде төсектен біреу оянып, екеуінің әңгімесін тыңдай бастаған еді. Екеуі әңгімені сап тыйып, ұйқыға кетті. Ертесінде Василий жоспарын жүзеге асырды. Нан­ды көгерген деп шағымданып, камераны басына көтерді. Күзетшілер оны үстіңгі қабаттағы жалғыз адамдық камераға қамады. Василийге де керегі сол еді. Ол еденді ақырын тесіп, моргке секіріп түсті. Әрі қарай оңай қашып құтылды. VII Петр Свентицкийдің әйелі Наталья Ивановна шаруалардың күйеуін қайтіп өлтіргенін терезеден көрген еді. Тергеуші оны куәгер етіп белгіледі. Наталья Иванов­на екі жұмысшыны басты қылмыскер ретінде көрсете салды. Оның біреуі ақ сақалды қартаң кісі. Екіншісі жас жігіт еді. Үлкені әйелге қарап: – Күнә емес пе айтып тұрғаныңыз?! Нақақ өлеміз ғой. Шиттей бала-шағаның обалына қаласыз, – деп еді, әйелдің жаны ашымады. Керісінше кеудесін өшпенділік билеп алды. Бір айдан соң сот ісі бітті. Сегіз адам каторгаға жұмысқа жегілді.
Ақ сақалды шал мен орта жастағы кісі өлім жазасына кесілді. Оларды жексенбі күні ауыл ортасында дарға асатын болып шешілді. Сол күні дар ағашы құрылып, қылмыскерлердің туған-туысы түгел жиналды. Олар жылап-сықтап ауылды басына көтерді. Наталья Ивановна дар ағашын да, халықты да көргісі келмей, төсегінде жата берді. Істің тез-тез біткенін қалады. Бірақ жұрт кешке дейін күтті. Жаналғыш жендет те көрінбеді, қылмыскерлер де келмеді. Ертесіне Наталья Ивановнаның үйіне стан бастығы келді. Ол дарға асудың әзір болмайтынын хабарлады. Махоркин деген біреуі болған екен. Бірақ ол Інжіл оқып тақуаға айналыпты. Талай жыл адам өлтіріп келіп, қазір кісі өлтірмеу жайлы уағыз айтады екен. Бүйтіп те адам өзгереді деп кім ойлаған? Жендеттің тақуаға айналғаны Наталья Ивановнаға қатты әсер етті. Ол қызарып, терлеп кетті. Әсілінде ол күйеуін кім өлтіргенін нақты білмейтін. Мылтық даусы естілгенде терезеге жүгірген. Бірақ көп арасынан кімнің өлтіргенін көре алмады. Тергеуші сұрағанда басын көп қатырмай көзіне ілінген екеуін көрсете салған. Осы ісі үшін ар-ұяты мазалап, қинап жүр еді. Сот шешімі шығып қойды емес пе? Тек патша ғана кешірім жасай алады.
Оларды мен үшін жазалап жатқан жоқ па? Мен кешіремін. Стан бастығы күліп жіберді. Сөйтті де стан бастығы екеуі патшаға телеграмма жазуға кірісті: « Аса мәртебелі император! Шаруалар қолынан қаза тапқан Петр Николаевич Свентицкийдің жесірі сіздің мәртебеңіздің бұдан да асқақтай беруіне тілекші. Мен өзімнің күйеуімді өлтірген екі қылмыскерді кешіргім келеді. Оларды өлім жазасына кеспеуіңізді сұраймын ». Телеграмманы сол күнгі поштадан қалдырмай жолдады. Сонан соң ғана Наталья Ивановнаның көңілі сабасына түсіп, өз ісінен рақат алды. Оның ойынша патша оларды кешіруі тиіс. VIII Лиза Еропкина қатты ізденіске түсті. Ілімге бет бұрған сайын жан дүниесі өзгере берді. Мария Семеновнаны өзіне рухани ұстаз тұтты. Ол бұл жолға Махинді де тартпақ болды. Махиннің айлакер, су жұқпас мінезін өзінің махаббаты мен тазалығы арқылы өзгеруді ойлады. Байлықтан мейлінше бас тартты. Ақшасының бәрін кедей-кепшікке таратып берді. Бұған әкесі қарсы болды. Ол ашуланып, Лизаны бөлмесіне қамап, шығармай қойды. Қызының есі ауысқан деп санады. Қызы да бір ұрыс кезінде әкесімен бет жыртысып, қатты-қатты сөздер айтты. Оны пайдакүнем, дүниеқоңыз деп кінәлады. Бірақ артынша жылап жіберіп, әкесінен кешірім сұрады.
Әкесі кешірдім дегенімен, жүрегіне сызат салдым деп қатты уайымдады. Құдайдан кешірім сұрауым керек деп отыз күн ораза ұстады. Әкесі де қызының өміріне алаңдап қалаға жақын маңдағы монастрға хат жолдады. Онда Исидор деген тақуа бар еді. Қызымды әкесіне қарсы келмейтін таза христиандық өмірге бет бұрғызып беріңіз деп өтініш айтты. Қария Лизаға заманмен санасу керегін, әке-шеше қарсы келмей, айтқанына көну жайлы уағыз айтты. Лиза үндемеді. Қарттың әңгімесін мұқият тыңдады. Уағыз біткенде ол: – Ғашық оты өртегенде қыздар әке-шешесін тастап, жігітіне қашып кетеді. Менікі сол ғашықтық дерт қой, ата. Хақ дидарын мақсұт еткен соң, махаббат дерті өртеп шыдатпай барады. Соның жолында дүниенің бар байлығын таратып бергім келді. Мұның несі айып? Сіз де Құдайға ғашық болсаңыз, оның жолында сараңдық етер ме едіңіз? Қария қыздан мұндай жауап күтпеп еді. Қызарып, терлеп, қысылып кетті. Қыздың иманын көргенде осы уақытқа дейін көкірегіне жинаған ілімі бос далбаса екенін сезді. Лиза дін жолына қалай келгенін, түрмедегі Степан жайлы, Махоркин жендет жайлы айтып берді.Тіпті Ма­рия Семеновнаны рухани ұстаз тұтатынын да айтты.
Қария қыздың әңгімесін тыңдап отырып, Құдайға деген сенімінің жаңарып бара жатқанын байқады. Бұрын байлар садақа беріп, мынадай уағыз айт десе, байдың көңілі қалаған уағызды ғана айтатын. Ал ақиқатты бүгіп, қолдан тұншықтыратын. Сол күнәсі есіне түсіп, ұяла берді. Лиза кеткен соң монастрды ішінен кілттеп алып қырық күн далаға шықпай жатып алды. Отыз күн ораза ұстап, Құдайды пәктеп отыра берді. Қырық күнде ру­хани тазарып, қайтадан ел ішіне келді. Енді уағыз ай­тып еді, тілі қараңғылықтың пердесін тіліп түсердей қанжарға айналып шыға келді. Жұрт оның уағызына еліткені сонша даңқы бүкіл Ресейді шарлап кетті. IX Василий түрмеден қашып шыққан соң бұрынғы жолдастарын тауып алды. Шіріген бай Краснопузовтың үйіне ұрлыққа түсіп, оның отыз мың сом ақшасын сыпырып кетті. Бірақ ақшаның бір тиынын да қалдырмай кедейлерге бөліп берді. Бұрынғыдай қыз-қырқынды жағалап көңіл көтеруді қойды. Арақты біржола тастады. Ақшасын жұртқа таратып берген сәтінде көңілін қуаныш кернеп, аспанда ұшып жүргендей болатын. Тіпті үйлене алмай жүрген кедей жігіттердің қалың-малын төлеп те берді. Жасауын жасай алмай қиналып жүрген қыздарға да ақша таратты. Адамға жақсылық жасаудың қызығына түскені сонша қауіп-қатерді ұмытып кеткен еді.
Бір күні полицейлердің қолына түсіп, соттың алдынан бір-ақ шықты. Сотта жұртқа жасаған жақсылығын айтып тауыса алмады. Сараң байдың төсегінің астына жасырған ақшаларын қалай ұрлағанын айтқанда сүйсінбеген адам қалмады. Тіпті сот оны ақтап та жібермек болды. Бірақ біреуді тонап, екіншісін бақытты ету қанша дегенмен қылмыс еді. Василийді каторгаға жер аударды. Бұл жолы ол қылмыс жасағанына өкінбеді. X Наталья Ивановнаның телеграммасы патшаға шыбын шаққандай әсер етпеді. Дастарқан басында отырып хатты дауыстап оқытты. Сосын жан-жағына « Не дейсіңдер? » дегендей сұраулы жүзбен қарады. Патша болса иығын қиқаң еткізді де, хатты жерге тастай салды. Бірнеше күннен соң Қазан қаласынан жендет келіп, әлгі қарт пен жас жігітті дарға асты. Шалдың кемпірі байын кебіндеуді сұрап еді, оған рұқсат бермеді. Екеуін моланың шетіне апарып, бір шұңқырға көміп тастады. Бір күні патшаның шешесі ұлына: – Маған княгиня Софья Владимировна керемет бір уағызшыны мақтап еді. Соны шіркеуге шақыршы, уағызын тыңдайық, – деді. Патша мақұл көрді. Ертесіне Исидор қартты үйіне шіркеуге алдырды. Сол күні шіркеуге бүкіл генерал мен графтар жиылды.
Бойы бір тұтам ақ бас шал ортаға шығып: « Тәңірдің атымен бастаймын » деді де, уағызын бастады. Әуелде уағыз жақсы жүріп жатқан еді, кейін патшаның түрі өзгере бастады. Императрица мұны байқап отырды. Қарт княгинаға: – Ұлыңыз бірте-бірте ашуланып бара жатқан сияқты, – деді сыбырлап. Исидор қарт адамды жазалау, дарға асудың күнә екенін айтты. Мүмкін болса кешірім еткен жақсы. Бір адамды кешірсең Құдай сенің де барлық күнәңді кешеді. Ал басшымен деп есірсең, Құдай төбеңді теседі деді. Жиналған жұрт бір-біріне қарады. Бәрінің назары патшада еді. Оның көңіліне жақпағанын сезді. Бірақ ешкім үн шығармады. Исидор « Әумин » деп сөзін аяқтағанда ғана жанына митрополит жетіп келіп, оны өзімен бірге әкетті. Сыртта шалды прокурор күтіп алды. Ал бірнеше күннен кейін қарияны ит жеккенге айдап жіберді. Сол түні патша ұйықтай алмады. Түсіне дар ағаштары енді. Бір кезде дарға тартылып, аяқтары салбырап тұрған адамдарды көрді. Олардың бірі патшаға: « Менің жазығым жоқ қой. Неге өлімге кестің? » деп дүрсе қоя берді. Патша шошып оянды. Әбден қара терге малшыныпты.
Шалдың бүгінгі уағызы есіне түсті. На­талья Ивановнаның араша сұрап жазған хатын да есіне алып, өкінгендей болды. Бірақ ертесіне көрген түсін тез ұмытты. Оның мойнындағы жауапкершілік қарапайым адамның міндетінен әлдеқайда күрделі еді. Бірақ ол мұны сезінудің орнынан бұл сезімді шарап, той-думаннан ауыстырды. XI Баяғыда Петр Свентицкий үш жылқысы жоғалғанда Прошка деген қызметшісінен көріп, оны түрмеге қаматқан еді ғой. Прошка түрмеде бір жылдай отырды да қайта қылмыс жасап, тағы да екі жылға сотталған екен. Сол қайта түрмеден шығыпты. Бірақ өмірге өкпелі еді. Әкесінің үйіне келіп, жұмыс істемей жатып алды. Онымен қоймай үйдегі барлық затты сатып, арақ алып ішті. Көрші-қолаң, дос-жараңға жексұрын болып бітті. Денсаулығы да сыр беріп, жиі жөтелетін болды. Дәрігер кеудесін тыңдап көріп: – Інім саған емделу керек. Бүйтіп жүрсең бір күні өліп қаласың? Ол болса: – Адамның бәрі түбінде өледі. Ерте кеттің не, кеш кеттің не айырымы жоқ, – деп жауап беретін. Бір күні қатты арақ ішкісі келді. Үйде қолға ілінерлік зат таппады. Сыртқа шығып, көше жағалап келе жатыр еді шіркеудің жанында жатқан тырманы көрді.
Тырманы қолына іліп алып, кетіп бара жатыр еді, поп көріп қойды. Ол аттан салғанда жұрт дереу жинала кетті. Бәрі жабылып Прошканы ұстап алды. Сот оны он бір айға түрмеге қамады. Ай өтпей жатып, Прошка түрменің ауруханасына ауысты. Жөтел қысқанда кеудесін жарып жіберердей еді. Денесі қалтырап, дірілдегенде бір өліп тірілетін. Прошканың ажал сәті таяды. Жан тапсыра алмай қиналып жатқан. Бір кезде жанына Степан келіп жайғасты. Степанның басына бір жара шығып, ол да ауруханаға ауысқан еді. Степан Петр Свентицкийдің бас жұмысшысы болғанда Прошка қарамағында істеген. Кейін сотталып кеткенде Свентицкийге де, Степанға да, өзге жұмысшыларға да кек сақтаған. Әуелде Степанды жек көргенмен кейін оның әңгімесін тыңдап жүрегі жібіді. Степан оған өзінің қылмысы мен Чуевтің әңгімесін айтып берді. Қалай өзгергенін, Құдайды қалай танығанын баяндады. Прошканың көңілі босап: – Құдай куә, ешкімге қиянатым жоқ еді. Жер жұтқыр үш атты мен ұрламадым. Қожайын менен күдіктеніп, бәрібір соттатып жіберді. Енді көрген күнім мынау: қаңғыбас итше арам өлгелі жатырмын, – деді. Степан: – Сенің жазығың жоқ. Құдай момынның ақысын жемейді.
Сені бүйтіп сергелдеңге салған залымның бәрібір жазасын береді. Бұл дүниеде болмаса, ақиретте азабын тартады, – деді. Меніңше адам өледі де, топыраққа көміледі. Топырағыңа шөп шығады. Ол шөп те бір күні қурайды да, жоғалады, – деді. Ол топыраққа сыймайды. Көкті шарлап, Иесіне барады. Оның панасы – Тәңірсі. Мен де күнәға белшеден батып келдім. Сонда да Құдай маған үйінің есігін ашты. Сен де тәубе етсең, ол есік ашылады, – деді. Прошканың жан азабы жеңілдегендей болды. Ол бүкіл өмірін көз алдынан тізбектеп өткізді. Көз жасына ерік беріп, жылап, тәубе етті. Сосын Степанға қарап: – Ал бауырым, қош! Әзірейілдің күймесі жеткен сияқты. Өлімнен қорқып едім, енді еш сызаты білінбейді. Тезірек Хақтың дәргейіне жеткім келеді, – деді. Тағы да сандырақтан бірдеңені айтқандай болды да, көз жанары өшті. XII Бұл кезде Евгений Михайловичтің ісі оңға баспай жатыр еді. Дүкені жабылды. Сауда жоқ. Қарызға белшеден батқан. Дүкенін сақтап қалу үшін төрт жүз сом ақша қажет болды. Қарыз сұрап бармаған жері, баспаған тауы қалмады.
Ендігі үміті көпес Краснопузовта еді. Ал оның бар ақшасы ұрылар жымқырыпты де­ген дақпырт бүкіл қалаға тарады. Ақшаны кедейлерге таратып беріпті. Мұндай іске қалай барды екен? Төрт ұйықтасам түсіме кірмепті. Аспаз сыртынан көріпті. Осы көшеде тұратын он кедей қыздың тұрмысқа шығуына ақша беріпті. Сонша ақшаны ұрлап, таратып бергені несі? Шалқып өмір сүрмей ме? Осы кезде дүкенге бір кісі кірді. Евгений Миайлович конвертті ашып еді, өз көзіне өзі сенбеді. Жүз сомдық қағаздар. Төртеу. Ішінде қате-қате жазылған хат бар екен. Онда: « Таспен ұрғанды аспен ұр деген. Сіз мені жалған купонға жалған куә етіп, арам іске былғадыңыз. Сол оқиғадан соң ар-ұятым менен теріс айналды. Өмірдің мәнін жоғалтып, қисық жолға түстім. Енді мұндай күнә жасамаңыз. Күнәңізді Құдай кешсін! Мына төрт жүз сом ақшаны ал да, баяғы қызметшің Василийді есіңе алып жүр! » депті. Евгений Михайлович біз кездері жалған купонмен Иван шалды алдаған сәті есіне түсіп, өкініп кетті. XIII Суздаль түрмесінде діннен безген рухани аурулар деп он төрт адам айыпталды. Олардың ішінде Исидор қария да бар еді.
Баяғы Введенский қылмыскерлермен сөйлесіп, оларды шіркеу іліміне қайта тартумен айналысатын. Введенский Исидор қарттың құжаттарын қарап отырды да: – Бұл өте қауіпті адам. Мұның Құдай туралы көзқарасы шіркеудің пікірімен сәйкеспейді. Мұны адамдармен араластырмай оқшау ұстау керек. Әйтпесе, бәрін шіркеу жолынан тайдырады, – деп мөр басты. Айтқандай Исидор қарияны жалғыз адамдық камераға қамап қойды. Үш аптадан соң Введенский оны тексеру үшін бөлмесіне алдырды. Құдайдың дәргейінде сенің рухың қандай қымбат екенін. Дүниенің бар жақұты сенің бәсіңе жетпейді. Бүкіл періште саған тамсанып, құрмет көрсетіп еді. Ал сен сол бағыңды дүниенің лас тірлігіне былғап отырсың. Бір сәт Құдай алдындағы таза болмысыңды ойласаң не етті? Анаңнан туғанда қандай пәк едің. Жұрттың бәрін тең көретін, жақсы көретін бала көңілін қайда кетті? Адамды сенімі үшін бөлектеп, жек көретін мінезді қайдан ғана жұқтырдың? Құдай саф рухыңды жерге түсіргенде сенде ондай жат мінез жоқ еді ғой, – деді. Қарияның сөзі Введенскийдің басынан таяқпен ұрғандай болды. Ол сөйлей алмай отырып қалды. Күзетшіні шақырып, шалды әкетуді бұйырды.
Арада үш күн өткенде Исидор қариямен бірге тағы жеті адамды босату туралы патшаға хат жолдады да, өзі қызметін тастап дәруіш болып кетті. XIX Арада он жыл өтті. Митя Смоковников техникалық училищені бітіріп, Сібірде жоғары жалақымен инженер болып орналасқан. Ол көбіне учаскелерді аралайтын еді. Директор оған « Қасыңа қызметші етіп айдауда жүрген Степанды ал! » деп кеңес берді. Қауіпті емес пе? Бұл әулие адам. Директор сәл ғана жымиды да: – Алты адамды өлтірсе де, әулие кісі. Мен оған басыммен жауап беремін, – деді. Митя қасына Степанды алып, жолға шықты. Жол бойы Степан оны өз баласындай күтіп, қу жаны қуырдақ болды. Смоковниковке басынан кешкен бар оқиғаны берді. Қазіргі өмірінің мәнін, мына өмірде оны не ұстап тұрғанын да айтты. Бір қызығы осыдан соң Митя өзгеріп сала берді. Жан дүниесіне періштелер келіп қонғандай болды. Арақ, шарап, карта, қыз-қырқыннан сап тыйылды. Өмірінің мәні жайлы жиі ойланатын болды. Ұзамай қызметінен бас тартты. Аулына оралып, бар ақшасына шаруа қожалығын сатып алды. Үйленіп, шамасы келгенше жұртқа қызмет ететін қасиет тапты.
Жалған купон оқиғасынан соң әкесін жек көріп бастаған. Осы жек көру ұлғайып, ақыры әкесімен ит пен мысықтай болды. Гимназияны бітірген соң оқуға түсті де, үйіне бірде бір рет бас сұқпаған. Енді әкесімен қайта табысып, одан кешірім сұрады. Әкесі де ұлын сағынған еді. Екеуі қайта татуласты.
