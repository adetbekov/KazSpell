Ана, әке, Хейли, жұбайым Урсула, балаларымыз офи мен Холстон, сендерге деген махаббатымды сөзбен айтып жеткізу мүмкін емес! Кітапты қымбатты әпкем Эмери Кристин Элродтың рухына арнаймын. АЛҒЫ СӨЗ РОБЕРТ КИЙОСАКИ Хал Элрод – кемеңгер тұлға, оның « Таң шапағаты » еңбегі – өміріме ықпал еткен ерекше туынды. Адам әлеуеті/жеке тұлғаны дамыту саласында 1973 жылдан бері жұмыс істеп келемін, сол кезде алғаш рет EST ( Эрхардтың семинар сабақтары ) дайындығынан өткенде адамның мүмкіндігі шексіз екенін біліп, жаңа әлемді ашқандай болдым. Содан бері дінді зерттеп, ғибадат түрімен таныстым, медитация, йог, аффирмация, елестету және НЛБ ( нейролингвистикалық бағдарламалау ) әдісін жете тануға тырыстым. Қыл көпірдің үстінен жүріп, өзге де « дәстүрден тыс » философияны зерттедім, олардың кейбірін атамау абзалырақ болар. Хал ұсынған Life S.A.V.E.R.S. Бұл жоралғыны қазір өзім де ұстанамын. Мысалы, E ( Exercise – жаттығу ) дене бітімін сақтауға көмектеседі. Ал S ( Silence – тыныштық ) арқылы медитация жасайды. S ( Scribing – жазу ) көмегімен ойын қағаз бетіне түсіреді.
Бірақ Халдың еңбегі жарық көргенге дейін ежелден келе жатқан « озық тәжірибелердің » басын біріктіріп, алтауын бірдей орындаған ешкім жоқ шығар. Күн сайын таңертең Life S.A.V.E.R.S. Бай әкем « тағы бір доллар табуға қашан да шамам келеді, әттең, тағы бір күн ауа жұтуға құдіретім жетпейді » дегенді жиі айтатын. Өміріміздің әр күнін барынша ұтымды пайдаланғыңыз келсе, « Таң шапағаты » кітабын оқыңыз. Роберт Кийосаки New York Times жазуынша, жеке тұлғаның қаржылық сауаты туралы осы кезге дейінгі №1 бестселлер кітаптың авторы, қаржылық сауат ашуға бағытталған Rich Dad Company компаниясының негізін қалаушы. КІРІСПЕ Менің хикаям және неге сіздің хикаяңыздың да маңызы бар? Жоқ, жай ғана жақсы емес, керемет еді. Жасым – жиырмада, колледждің бірінші курсын тамамдаған кезім. Кейінгі бір жарым жылымды құны 200 миллион доллар тұратын маркетинг компаниясының ең табысты сауда өкілі болуға арнадым. Осы фирмадағы рекорд атаулының бәріне жетіп, жастайымнан аса қомақты жалақы алып жүрдім. Сүйіктім жанымда, мені қолдайтын, жақсы көретін отбасым бар. Әрдайым жанымнан табылатын тамаша достарым да жетерлік. Шынайы бақытты жан едім. Өзімді асқақ әлемнің ең биік шыңында жүргендей сезіндім.
Алайда сол түні керемет әлемім ойран боларын білген жоқпын. Екеуіміз ғана едік. Сол кешкі думаннан әбден шаршаған сүйіктім жолаушы орындығында ұйықтап жатты. Ал мен өте сергек едім: түн қараңғысына сіңіп бара жатқан жолдан көз алмай, радиодан Чайковскийдің әуенін тыңдап, құдды оркестрді басқарған дирижёр сияқты саусағымды әуеде сермеп келемін. Тамаша кештің әсерінен шыға алмай отырдым. Мүлде ұйқым келмеді. Су жаңа аппақ Ford Mustang-пен тас жолда сағатына жүз километрден астам жылдамдықта зымырап келе жаттым. Екі сағат бұрын жұртты аузыма қаратып, тамаша сөз сөйлегенім есіме түсті. Адамдар аямай қол шапалақтағанда бақыттан басым айналған. Естір құлақ болса, алғысымды жаудырып, айғай салуға әзір едім, алайда сүйіктім ұйықтап жатты. Ата-анама қоңырау шалғым-ақ келген, дегенмен түн баласы олар да ұйықтап жатқаны белгілі. Сонда да хабарласуым керек еді. Жақын адамдарыммен сөйлесуге бір-ақ минутым қалғанын білген жоқпын. Содан соң олармен көп уақыт сөйлесе алмайтынымды ешкім ескертпеді. АДАМ НАНҒЫСЫЗ ШЫНДЫҚ Маған қарай зымырап келе жатқан үлкен Chevrolet жүк көлігінің жарқыраған жарығын байқадым деп айта алмаймын. Тәлейімде бар екен: менен де зор жылдамдықпен келе жатқан алып Chevrolet кішігірім Ford Mustang-імді соқты.
Кейінгі секүндтарда күллі өмірім көз алдымнан сырғып өткендей болды; Чайковскийдің тамаша әуенінің ырғағына өмірімдегі ең қорқынышты биді биледім. Екі автокөліктің металл бамперлері бір-біріне соғылып, тас-талқаны шықты. Mustang-тің қауіпсіздік жастығы көзді ашып-жұмғанша лап еткені сонша – екеуіміз де есімізден танып қалдық. Сағатына жүз километрден астам жылдамдықта жүйткіп келе жатып апатқа ұшырағанымда басым соғылып, өмір сүру үшін ең қажет ми бөлігі зақымдалды. Апат кезінде Mustang-тің артқы бөлігі оң жақтағы жол жиегіне шығып кетті. Автокөлік есігі ашылғанда, артымда келе жатқан машина оны соқпай өте алмады. Он алты жасар бозбала тізгіндеген Седан Saturn автокөлігі де бір шақырымды жүз километр жылдамдықпен басып келе жатқан еді. Ол көлігімнің есігіне келіп соғылғанда, қисайған темір денемнің сол жақ бөлігіне кіріп кетті. Автокөліктің жоғарғы жағының металл есігі умаждалып, тура басыма құлады. Бас сүйегімді сындырып, сол жақ құлағымды кесіп кете жаздады. Сол жақ қабағымның сүйегі сынып, көз ұясын ұстап тұратын тірек қалмады. Сол жақ қолым сынып, білектегі кәрі жілік жүйкесі зақымданды. Шынтағым шағылып, сынған сүйектің ұшы шынтақ бұлшықетінің терісін тесіп кетті. Екі автокөліктің ортасында қысылып қалдым. Соның салдарынан жамбасым үш жерден сынды.
Адам қаңқасындағы ең үлкен сүйек – ортан жілік болса, ол да қақ бөлінді, бір ұшы сандағы теріні найза сияқты тесіп шықты, тіпті шалбарымды жыртып жіберді. Айналамның бәрі лықа қан. Ауыр жарақат алдым. Миыма зақым келді. Мұндай ауыртпалыққа шыдамай, ағзам жеңіліп, қан қысымым төмендеп кетті, айнала қара түнек басып, есімнен танып қалдым. ӨМІР... ЕКІ РЕТ БЕРІЛЕ ME? Бұдан кейінгі болған жағдай таңғаларлық... оны ғажайып деп атамауға болмас. Оқиға болған жерге келген апаттан құтқару командасы гидравликалық қайшымен қанға боялған денемді үйіндінің астынан алып шыққанда көп қан жоғалтқан едім. Жүрегім соқпай, тынысым тоқтап қалған. Клиникалық тұрғыда өлім құшқан едім. Жедел жәрдем дәрігерлері апаттан құтқару тікұшағына апарып, тірі қалуым үшін бар күшін салды. Алты минуттан соң жүрегім соқты. Бағыма қарай, аман қалдым. Алты күн комада жаттым, есімді жиғанда « енді ешқашан жүре алмайсың » деген сөзді естідім. Жеті апта бойы аса ауыр халде болдым, дегенмен қалпыма келуге тырыстым, қайта-қайта орнымнан тұрып, жүруге ұмтылдым. Ауруханадан шығып, жаңа өмір бастадым. Он бір сүйегім сынған, миыма зақым келген.
Ауруханада жатқанда сүйіктім де тастап кетті. Енді өмірім бұрынғыдай болмайтынына анық көзім жетті. Сенесіз бе, әлде жоқ па, алайда ол жақсы жаққа қарай өзгерді. Әрине, мүлде басқа қалыпқа түскен соң шындыққа тіке қарау қиынға түсті. Алайда өмірді қайта бастау үшін басымды көтеру керегін түсіндім. Өткенді өзгерту қолымнан келмейді, демек, алға жылжуым керек. Нәтижесінде әлеуетімді толықтай пайдаланып, мақсатыма жетуге тырыстым, әрі өзгелерді де соған үйреткім келді. Тағдырдың бергеніне шын жүрегіммен алғыс айтып, бұ­рын қабылдамай келген дүниелерді шартсыз қабылдап, арманымды ақиқатқа айналдыруға өзім ғана толықтай жауапты екенімді түсінгенде өмірімдегі ең сұмдық жайт тәрізді көрінген жол-көлік апаты ең қайырлы оқиғаға айналды. Басымнан өткен әр оқиғаның кездейсоқтық емес екенін түсініп, солай бола тұра, өмір сүруге құлшыныс сыйлайтын әрі өзімді жоғары бағалауыма ықпал ететін қиындықтарды таңдауға тек өзім жауапты екенімді сезіндім. Басыма түскен бұл жағдай өмірге жеңімпаз болып оралуыма әсер етті. Жыл басында өне бойымның сау-тамтығы қалмаған еді. Қол-аяғым сынған күйі аурухана төсегіне таңылдым. Бірақ сағым сынбады. Бұл жыл мен ойлағаннан мүлде өзгеше аяқталды.
Автокөлігім жоқ, жадым да бұрынғыдай емес еді, сондықтан үйде отырып, өзімді шексіз аяп, мәпелеуге ешкім кедергі келтірмейтін. Бірақ мен Cutco компаниясындағы сауда агенті қызметіме қайта оралдым. Бұл менің мансап жолындағы ең жақсы жылым болды: компания бойынша жылды алтыншы орындағы қызметкер ретінде тамамдадым ( компанияда алпыс мыңнан астам белсенді сауда өкілі қызмет ететін ). Денем, ақыл-ойым, көңіл-күйім қалпына келе бастады, қаржылық жағдайым да реттелді. Өз басымнан өткерген кейбір тәжірибеме сүйене отырып, бірнеше өмір сабағын алғандай болдым. Басыма түскен қиындықтан шабыт алатын уақыт жетті, енді өзгелерге жетістікке қалай жету керегін үйреткім келді. Сондықтан орта мектеп пен колледжге барып, хикаямды баяндауға көштім. Оқушылар мен студенттерден бөлек, оқытушылар мен профессорлардың өзі басымнан өткен хикаяны естіп, қайран қалатын. Соның арқасында өмірдегі парызым – жастарды ынталандыру екенін түсіндім. Өзгелердің басына түскен қиындықты жеңуіне көмектесу үшін досым Жон Бергофф « өзің туралы кітап жаз » деп ақыл айтты. Осылайша кітап жазуды қолға алғаныммен, жазуға кіріскен бетте-ақ тоқтап қалдым. Жазушы емеспін ғой. Мектепте шығарма жазудың өзі мен үшін айтарлықтай шаруа еді. Ал кітап жазу деген тіпті қиямет болды.
Бірнеше рет талпынғаныммен, әр әрекетім сәтсіз болды. Кітап жазу қолымнан мүлде келмейді деп ойладым. Есесіне екі жыл қатарынан Cutco компаниясының нөмірі екінші қызметкері атандым. Мұның өзі жаман емес еді. Басшылық қызметте бағымды сынап көрейін деген оймен жоғарыдан түскен ұсынысты қабылдап, Cutco компаниясының Сакраменто қаласындағы кеңсесінде сату жөніндегі менеджер қызметін атқардым. Біздің команда корпорация рекордына жетіп, жылдық есепті бірінші болып тамамдады. Сол күзде өз жеке сату көрсеткішімді ұлғайттым. Суретімді Cutco-ның Даңқ залына іліп қойды. Компаниядағы ең жоғары жетістіктің бәріне қол жеткіздім. Сондықтан өмірлік арманымды орындап, кәсіби баяндамашы, публицист-мотиватор болатын уақыт келді деп ұйғардым. Тіпті кітап жаза алатындай деңгейге жеттім деп есептей бастадым. Бұл ой кейінгі бірнеше жылдан бері мазалап жүрген еді. Осы кезде Урсуланы кездестірдім. Жұбымыз жазылмады. Ол менің сүйікті жарым болатынын сездім. Cutco конференциясы өтіп жатты, бұл компаниядағы ақырғы жиыным болуы керек еді. Алайда кенеттен « бұл жерде барлық мүмкіндігімді көрсете алған жоқпын ғой » деген ой келді, мұны сезінгенде жаным ауырды. Ал керек болса! Әрине, бірнеше рет марапатталғанмын, сату бойынша сан рет рекорд орнатқанмын.
Дегенмен компанияның ең үздік екі қызметкері Cutco-ның жыл сайынғы сыйлығы – арман болған Rolex сағатын алып жатқанда, бұл сыйлықты алуды мақсат етпегенімді түсіндім. Демек, бір жыл бойы бар әлеуетімді қолданбағанмын. Қуатымды толық пайдаланбай, компаниядан кетіп қалсам, өзімді ешқашан кешірмес едім. Компанияда тағы бір жыл қалып, бар жанымды сала еңбек етемін деген тоқтамға келдім. Жылдағыдан кешірек қимылдағаныма қарамастан, компанияда жұмыс істеген уақыттағы ең озық көрсеткішімді екі есе жақсартуды мақсат еттім. Өз амбицияма қайран қалғаныммен, « шешінген судан тайынбас » дегендей, алған бетімнен қайтпауым керек еді. Оған қоса, көкейімде жүрген кітабымды міндетті түрде жазып, басым­нан өткен жағдай туралы адамдарға айтуым керек деген ой есімнен бір сәтке кетпеді. Үш жүз алпыс бес күн тыным таппай еңбек еттім: тауар сатып, кітап жаздым; жиырма бес жылда дәл осындай қатаң тәртіпке бағынбап едім. Мақсатыма жетем деген құлшынысым, бұрын шықпаған биікке шықсам деген ниетім алға жетеледі. Өзім үйренген жайлы ортадан шығып, ерекше, қалыптан тыс күйге енгім келді. Жыл соңында көздеген екі мақсатыма да жеттім: жылдық сатылым көрсеткішімді екі есе арттырып, өмірімдегі тұңғыш кітабымды жазып бітірдім.
Енді ресми түрде жария ете аламын: бір шешімге келген адамға алынбайтын қамал жоқ! Алғашқы кітабым « Тағдырыңа тура қара: арманыңдағы өмірге жету үшін әрекет етіп, оны сүюдің әдістері » ( Taking Life Head On: How to Love the Life You Have While You Create the Life of Your Dreams ) Amazon бестселлерлері тізімінде жетінші орында тұрды. Бұдан соң таңғаларлық жағдай болды: баспагерім сатылған кітаптан түскен ақшаның бәрін өзі алып, елден тайып тұрды. Ата-анам бұған қатты қиналды, бірақ мен жұрт ойлағандай күйзеле қоймадым. Әлгі жол-көлік апаты үйреткен ең маңызды сабақ – өзгертуге шамаң келмейтін жағдайға қиналып, уайымдаудың еш қажеті жоқ. Сондықтан еңсемді түсірмедім. Жапа шегу мен қиналудың арқасында жинаған тәжірибеміз өзгелердің өмірлік құндылығын жақсартуға ықпал етеді, сөйтіп, кез келген жамандықты артықшылыққа айналдыруға болады. Мен де солай істедім. Бұл салада еш тәжірибем болмаса да, аяқ астынан коучқа айналдым. Жасы қырықтан асқан қаржы кеңесшісі өмірін жақсартуға көмектесуімді өтінді. Келістім. Бұл тәжірибе өзіме қатты ұнады. Бірінші клиентім жеке өмірінде де, іскерлік саласында да табысқа жетті. Содан кейін өзгелерге көмектессем деген ой маза бермеді. Небәрі жиырма алты жастамын.
Кәсіби коучинг саласында табысқа жетуім екіталай болғанымен, негізгі өмірлік мақсатыммен үйлескен идеяны жүзеге асыруға шындап кірістім. Жаңа бизнесім қарқынды жүре бастады. Уақыт өте келе жүздеген кәсіпкер, сауда өкілі және компания басшысымен жұмыс істедім. Кейін Boys and Girls Clubs of America қоғамдық ұйымы жалпыұлттық конференцияға баяндамашы етіп шақырды, өмірімде бірінші рет ақылы дәріс оқыдым. Дегенмен шашым тікірейіп тұратынын, түрімнің жас көрінетінін әрі « досыңыз Хал » деген лақап атымның жастарға ықпалы күшті екенін ескеріп, жергілікті мектеп-колледждерде кездесу өткізіп, басымнан өткен оқиға туралы айта бастадым. Осы жылы ойға алған жоспарымның күл-талқаны шығып, тірлігімнің сиқы қашты. АҚШ экономикасы дағдарысқа ұшырап, бір сәтте табысым екі есе азайды. Клиенттерім коуч жалдаудан бас тартты. Жан-жақтан келетін шоттарға төлем жасай алмадым, тіпті үйімнің шығынын өтеуге шамам келмеді. Жан-тәніммен күйзелдім. Көңіл-күйім жоқ, қаржылық жағдайым тіпті нашар. Сары уайымға салындым. Өмірімде ешқашан осыншалық еңсем түсіп, қайғырмаппын. Амалым таусылып, тығырықтан шығар жол іздедім. Кітап оқыдым, семинарға бардым, тіпті коуч жалдадым – ешқайсысы көмектеспеді. Осы жылы жағдайым аздап оңала бастады.
Зорға дегенде ең жақын досыма жағдайымның ( бұған дейін ешкімге тіс жармай келгем ) мүшкіл екенін айттым. Ол болса бірден « Ал сен таңертең жаттығу жасайсың ба? » деп сұрады. Негізі, жүгіргенді жек көргеніммен, жағдайым шынында да мүшкіл еді. Сондықтан досымның кеңесіне құлақ асып, ертеңіне таңертең жүгіруді бастадым. Сол сәтте өмірім өзгерді ( ол туралы 2-тарауда толық баяндаймын ). Жүгірген сайын шабыттандым, соның арқасында күнделікті жасауға тиіс жаттығулар топтамасын ойлап таптым. Осы жаттығуларды жасай жүріп, қиындықтың бәрін еңсере алатын, өмірді жақсы жаққа өзгерте алатын тұлғаға айналамын деп мақсат қойдым. Бір қызығы, бұл тәсіл шынында да нәтиже бере бастады. Өзім үшін маңызды салалар лезде оңтайлы шешімін тапты. Сондықтан бұл әдісті « Таң шапағаты » деп атадым. Жеке басты дамытудың түрлі амалдары мен ұйқының сан алуан тәртібін қолданып көрдім. Адамға қан­ша уақыт ұйықтау жеткілікті екенін зерттедім. Түйінім осы мәселеге қатысты көпшіліктің, тіпті өзімнің де кәдуілгі ойымның күл-талқанын шығарды. Түпкі нәтиженің бәрі өзіме қатты ұнады. Сондықтан мұны коучинг өткізетін клиенттеріммен де бөлістім. Олар да ұнатып, түйінімді өз достарына, туыстары мен әріптестеріне айта бастады.
Бір күні Facebook пен Twitter-де бейтаныс кісілердің « Таң шапағаты » туралы хикаясын оқыдым ( толығырақ кейін ай­тып беремін ). Бұл өмірімдегі ең жақсы жыл болса керек ( әзірше дейік ). Арманымдағы аруды жар еттім. Ол құрсақ көтеріп, қызымызды өмірге әкелдік ( « біз » деп айтсам бола ма, әлде оның үлесі көбірек пе? ). Бизнесім өркендеп, клиенттер кезекке тұрды. Шешендік өнерім де шыңдалды, дәріс көп оқып, мектеп пен колледжде, корпоратив жиындар мен коммерциялық емес конференцияларда сөз сөйледім. Күн сайын электрондық поштама хаттар келіп жатты, адамдар өміріне өзгеріс енгенін айтып, алғыс жаудырумен болды. Бұл әдісті бүкіл әлеммен бөлісуім ке­рек деп ойладым, оның ең тиімді жолы – кітап жазу еді. Ақырындап жазуға отырдым. Қате түсінбеңіз, өзімді жазушымын деп айта алмаймын, бірақ жақсы жазуға тырысып бақтым. Досым Ромасио Фулчер айтқандай: « Бар күшіңді салсаң, жолын табасың ». Қолыңыздағы кітапты жазуға үш жыл уақытым кетті. Ақыры жарыққа шықты. Ол Amazon сайтында нөмірі бірінші бестселлер әрі осы компанияның тарихындағы ең рейтингі жоғары кітап болғанда бақыттан басым айналды. Бұл – кітабымның басылып шыққан бірінші жылдағы жетістігі.
Ал мен үшін маңыздысы – оқырман пікірі еді ). Әдісім шынымен-ақ жұрттың өмірін өзгерте бастады. Үй шаруасындағы әйелден бастап ірі корпорация басшысына дейін – кез келген адам үшін бұл әдіс тиімді болып шықты. Кітап 27 тілге аударылған, қазір 70-тен астам мемлекет тұрғыны оқи алады. Facebook әлеуметтік желісіндегі « Таң шапағаты » қауымдастығына ( The Miracle Morning Community ) 105 мыңнан астам адам тіркелген, оларды әлемдегі ең белсенді онлайн-қауымдастық деп атасақ қателеспейміз. Ісін енді бастаған кәсіпкерлер мен танымал кәсіпкерлер үшін екі бөлек кітап болып шықты ( соның бәрі кітаптың соңғы бетінде берілген ). Осы кітапты жазып біткенде сұмдық жағдайға тап болдым. Маған қатерлі ісіктің сирек кездесетін агрессив түріне шалдыққан деген диагноз қойылды. Қазір дертпен күресіп жүрмін ( дұрысы, сырқаттан айыға бастадым ). Осы жолда аллопатиялық медицинаның біртұтас емдеу мүмкіндіктерін қолданып жатырмын ( дәрігерлерім ол туралы ештеңе білмейтін тәрізді ). Жан жүрегіммен терең әрі құнды кеңестер әзірледім, оны көргіңіз келсе, www.YouTube.com/HalElrod арнасына жазылыңыз. Онда өмірімнің ең қиын кезеңінен түйген ойларым туралы айтамын. ӨМІРГЕ ҚҰШАҒЫҢДЫ АШ! Сіздерге бастан кешкен хикаямды айтып бердім.
Мұнымен адам қандай қиындыққа кезіксе де, өмірінің қай кезеңінде болса да, кез келген ауыртпалықты жеңе алатынын дәлелдегім келді. Жарық дүниемен қош айтыса жаздаған жерімнен тауып, дәрігерлер мені аман алып қалды. Кәсібімнің бәрі күйіп, күйзеліске түсіп, төсектен әрең тұрған күндерім де болды. Соған қарамастан, өмірімді өзім армандағандай өзгертуге шамам жетті. Сондықтан өзіңізді ақтап әуре болғанша, арманыңыздан алыстатып тұрған кедергінің бәрін еңсеріп, алға қадам басыңыз. Арманыңызға жетпесеңіз, ешбір сылтаумен өзіңізді ақтап ала алмайсыз. Бір нәрсені түсініп, қабылдауымыз керек: бір адамның қолынан келген іс өзгенің де қолынан келеді, өткені не қазіргі ахуалына қарамастан, кез келген адам өзі қалаған жағдайға жете алады, орындалмайтын арман жоқ. Бәрі тек өмірдің әр саласына жауапкершілікті толық сезінуден және сәтсіздікке өзгені кінәлаудан арылудан басталады. Мойныңыздағы жауапкершілік деңгейі өміріңізді өзгертуге не жаңа бір кезеңге өтуге қажетті күш-қуатыңыздың шама-шарқын анықтайды. Мұнда жауапкершілік пен кінә екеуі бір нәрсе емес екенін түсініп алу керек. Кінә кім кінәлі екенін көрсетсе, ал жауапкершілік жағдайды жақсы жаққа ка­рай кім өзгертетінін көрсетеді. Жол-көлік апатын алайық.
Оған жүк көлігінің мас жүргізушісі кінәлі еді, алайда мен жауапкершілікті өз мойныма алып, өмірімді жақсартуына ықпал еттім. Маңыздысы – кім кінәлі екені емес, өткенді өткен шақта қалдыру, қазірден бастап өз өміріңді өзің армандағандай етіп қалыптастыру. БҰЛ – СІЗДІҢ УАҚЫТЫҢЫЗ БЕН ХИКАЯҢЫЗ Өміріңіздегі осы кезең дәл қазір сізге қажет қалыпта тұрғанын ұмытпаңыз. Бұл сәтке өзіңіз армандаған өмірді қалыптастыру үшін қандай адам болу керегін үйренуге келдіңіз. Өміріңіз қиын әрі көңіліңізден шықпаса да, бүгініміз бізге өсуге, жетілуге, бұрынғыдан жақсы болуға мүмкіндік береді екен. Сіз өмірлік хикаяңызды жазасыз. Жақсы хикаялар бас­қа түскен зілдей ауырлық пен жамандықты жеңіп шығатын бас қаһармансыз болмайтыны белгілі. Қиындығы көп болған сайын хикая қызықты бола түсетіні анық. Ал хикаяңыз сізді кайда жетелейтініне ешбір шектеу қойылмайтындықтан, дәл қазір кейінгі беттен не оқығыңыз келетінін ойластырыңыз. Қуанышыңызға қарай, кез келген сәттен бастап өміріңіздің қалаған саласын өзгерте аласыз яки жаңа бір нәрсе жасай аласыз. Ол үшін мүлде тер төкпейсіз деп айта алмаймын, десе де соның бәрін істей алатын адамға айналсаңыз, онда қалағаныңызға аз уақытта әрі оңай жетесіз. Бұл кітапта осы туралы баяндалады.
ҚОЛЫҢЫЗҒА ҚАЛАМ АЛЫҢЫЗ Әрі қарай оқыр алдында қолыңызға қалам не қарындаш алыңыз. Тіпті кітаптың бетіне де жазуға тура келеді. Оқып отырып, ерекше ден қойған дүниенің бәрін белгілеп отырыңыз. Кейін сол жерге қайта келесіз. Астын сызып, шеңбер жасаңыз. Беттің бұрышын бүгіп, шет жағына белгі қалдырыңыз. Осының бәрі ақырында қайтып келіп, есте қалған маңызды сабақ, идея мен стратегияны қайта қарап шығуға ынталандырады. Маған аздап қиынға түсті. Өйткені әжептәуір кірпиязбын. Әр затымның мұнтаздай таза, ұқыпты болуына қатты мән беремін. Десек те тіпті өзім осылай жасау керегін түсіндім. Себебі мұндай кітаптың мақсаты – таза күйінде тұру емес, кітапта жинақталған білім мен ақпаратты оқырманға толық жеткізу. Қазір кітабымның бәріне белгі қалдыратын болдым. Соның арқасында керек жерін қалаған уақытымда қарап, қажетті мәліметті, идея мен цитатаны қайта оқимын. Есесіне сол сөздерді іздеп, кітапты қайта парақтап отырмаймын. Сонымен, қолыңызға қалам алыңыз. Алға! Өміріңіздің жаңа тарауы аздан соң басталады. ӘЛЕУЕТТІ ТОЛЫҚ АШАТЫН КЕЗ КЕЛДІ « Өмір тым қысқа » деген сөз айтыла-айтыла таптаурын болғанымен, ақиқаты – сол.
Бақытсыз, не әрі, не бері емес қалыпта жүретін уақытыңыз жоқ. Оның еш мәні де болмайды, салмағы да аз емес. СЕТ ГОДИН, танымал жазушы, мотиватор « Тәтті ұйқыға батқыңыз келсе, әр таңда жігермен тұруыңыз керек ». ЖОРЖ ЛОРИМЕР, америкалық жазушы, журналист Дүниеге бала келгенде, неліктен оны ғажайыпқа теңейміз? Кейіннен ол бала қарабайыр, мағынасыз өмір сүреді. Өмірдің ғажап екенін қай сәтте ұмыт қалдырамыз? Сіз туған күні жұрттың бәрі өскенде арманына жететін, қалауын орындайтын, кім болам десе, соған айнала алатын адам болатыныңызға қалтқысыз сенеді. Міне, есейдіңіз. Сонымен, қазір не істеп жүрсіз, не нәрсеге қол жеткіздіңіз? Бала күніңізде армандағандай адам бола алдыңыз ба? Әлде сол жолда бәрін өзгертіп жібердіңіз бе? Не асқақ арманыңызды қарапайым арман-тілектерге айырбастап жібердіңіз бе? Жуырда елең еткізер статистиканы байқадым: орта деңгейлі америкалықтың салмағы 10 келі артық әрі 10 000 дол­лар қарызы бар екен. Сонымен қатар көбі күйзеліске түскен, жұмысына көңілі толмайды, досы да көп емес деседі. Осы алып-қашпа әңгіме жартылай ғана шындық десек те, бұл америкалықтарға жақсы бір серпіліс керегін көрсетеді. Сізге ше?
Өз әлеуетіңізді толық қолданып жүрсіз бе? Өміріңіздің әр саласында өзіңіз қалаған жетістікке жеттіңіз бе? Кей салада барға шүқір етумен шектелген шығарсыз? Осы да жетеді деп шамаңыз жететін деңгейден бір саты төменіне тоқмейілсіп жүрген жоқсыз ба? Осы сияқты мақұлдаудан бас тартуға, өзіңізге ең лайық тамаша өмірді арман еткен ғұмырды сүруге қолыңыздан келгеннің бәрін істеуге дайынсыз ба? Бұл оймен жүз пайызға келісемін. Өкінішке қарай, өмірді бұлай сүретін адамдар қатары сирек. Көбі еш қызығы қалмаған сүреңсіз өміріне дән риза. Тағдырдың бергеніне көңілі тоқ. Тіпті бір салада, айталық, кәсіпте белгілі бір жетістікке жеткен жан өзінің өзге қырларына, мысалы, денсаулығына қатысты не қарым-қатынастағы орташа нәтижесіне қанағаттанады. Атақты бестсел­лер авторы Сет Годиннің « Орташа мен нашардың арасында айырмашылық бар ма? Еш айырмашылық жоқ » деген сөзі өмір шындығы. Жұрттың бәрі солай өмір сүреді, өзіңіз қол жеткізе алатыннан гөрі азға қанағат етіңіз деген ереже еш жерде жазылмаған. Тіпті сол « жұрттың бәрінің » қатарын досыңыз, туысыңыз, әріптесіңіз толтырса да. Өміріңіздің БАРЛЫҚ саласын тұтас ашатын, жетілдіретін экстраординар ерекше тұлға болуға толық хақыңыз бар. Бақыт. Денсаулық. Ақша. Еркіндік. Махаббат.
Осының бәріне лайықсыз! Өмірдің әр саласындағы жетістікті, рахаттану мен атақты 1-ден 10-ға дейінгі деңгей бойынша есептесек, онда елдің бәрі 10-деңгейге жетуге ұмтылар еді. Солай ма? Өз басым « денсаулығымның деңгейі тек 7 болса да жеткілікті. Денім сау, тым қуатты болғым келмейді » деген адамды өмірімде кездестірмеппін. Немесе « өзгелермен қарым-қатынасым 5-деңгейде болса жетеді. Ет жақындарыммен ұрыс-керісте тұрған ештеңе жоқ. Қалауымның бәрі орындалмауы соншалық маңызды емес. Жұрттың қызғанышын оятардай жарыммен тым бақытты болғым келмейді » дейтінді де кезіктірмедім. Сәлден соң өмірдің әр саласында 10 деген бағаға жетуге болатынын әрі оның өте оңай екенін білесіз. Шынында да, қарапайым нәрсе. Ол үшін күн сайын мақсатты түрде « істей алатын, тарта білетін, жете алатын 10-деңгейлі адам болуға » арнайы уақыт бөлуіңіз керек. Бәрі таңертең қалай оянатыныңызға байланысты де­сем, сенесіз бе? Қалағаныңыздай адамға айналу үшін, өміріңіздің әр саласында тиісті жетістікке жету үшін кейбір қадамды бүгіннен бастауыңызға болады. Сөзіме құлақ асып, сене аласыз ба? Кей адамдар сенбейді. Көбінің сенімі сетінеген. Өмірін реттеп, қарым-қатынасын жақсарту үшін қолынан келгеннің бәрін істеген. Алайда қалағанына бәрібір жете алмаған.
Оларды өте жақсы түсінемін. Өзімнің де басымнан өтті емес пе. Сосын өмірімді түбегейлі өзгерткен ақиқатты білдім. Сол үшін сізге де көмек қолын созып тұрмын. Өмірді өзге қырынан танып көріңіз. Жай ғана жақсы өмір емес, ғажап өмірге қадам басыңыз. Бұл кітаптағы басты үш аргумент: Жер бетіндегі кез келген адам сияқты сіз де экс­траординар деңгейдегі денсаулыққа, байлыққа, бақытқа, махаббатқа, атаққа лайықсыз. Осы ақиқатпен өмір сүруіңіз өте маңызды. Тек өз өміріңіздің сапасын арттырып қана қоймай, қоғамға, туған-туыстарға, достарға, клиенттерге, әріптестерге, балаларға көмектесуіңіз керек. Өмірдің әр саласында азға қанағат етпей, жеке басыңызда, кәсібіңізде немесе қаржылық тұрғыда жетістікке жету үшін күн сайын соған арнайы уақыт бөліп, мақсатты түрде, саналы адам ретінде өзіңіз армандаған жетістікті шақырып, тудырып, жетілдіріп отыруыңыз керек. Таңертең қалай оянғаныңыз бен таңғы тәртіп ( не оның жоғы ) өміріңіздің барлық саласына тікелей әсер етеді. Таңды мақсатты, өнімді, сәтті атыру жетістікке толы өмірге бастайды. Сол сияқты, таңды мақсатсыз, өнімсіз, сәтсіз атыру өмір сапасын төмендетеді.
Таңертең оянудың тәртібін өзгертіп, өміріңіздің кез келген саласын өзіңіз ойлағаннан да жылдам жақсартуыңызға болады. ҚОЙШЫ, ХАЛ, МЕН « ТАҢМЕН ТАЛАСА ТҰРАТЫН АДАМ » ЕМЕСПІН! Егер бұрын ерте тұруға талпынып көріп, бірақ одан түк шықпаса, не істеу керек? Осы кітаптың алғашқы парақтарын оқысаңыз, онда таңертең ерте тұра алмау қазір зор жетістікке жеткен Пэт Флинн мен М.Ж. Демаркоға да ( қазір олар да « Таң шапағаты » әдісін жасап жүргендер ) тән болды. Бәлкім, сізге осы уақытқа дейін ерте тұру қиын болған шығар, бірақ қандай жағдайды бастан өткерсеңіз де, бәрін өзгертуге болады. Адамдардың үйреншікті өмір салтына қарамастан, « Таң шапағаты » оларға өте тиімді әсер ететіні дәлелденді ( 8-тарауда бұл әдіс СІЗГЕ қалай көмектесетінін айтамын ). Таяуда ғана « таңмен таласа тұратын адамға » айналған кәсіпкерлер, сатушылар, компания басшылары мен мұғалімдер, жылжымайтын мүлік агенттері мен үйде отыратын аналар, оқушылар мен студенттер бәрі-бәрі өмірінің күрт өзгере бастағанын аңғарды. Олар тіпті осы әдістің арқасында жеткен жетістіктерін видеоға түсіріп, YouTube-ке жүктеп, Facebook пен Twitter-дегі достарына әңгімелеп, бөлісіп отырады. Әдісім қаншалықты тиімді әсер ететініне басты дәлел клиенттерімнің лебізі.
Солардың бірі « Өмірімнің өзгеріп жатқаны сонша өзгерістерге ілесе алмай жатырмын. Бұған дейін бизнесім қиын жағдайда еді, « Таң шапағаты » әдісін қолданып бастағалы өмірімнің осыншалық жылдам өзгергеніне таңғалдым, күн сайын аз-аздан кемелдікке жетуге болатынына көзім жетті » дейді. Содан бері бір де бір күнді бос өткізбедім. Өмірімде алғаш рет осындай әдісті қолданып жүрмін, бірақ бұл бірнеше күн, бірнеше аптадан асып кетті ». Тағы бірі « Мен « Таң шапағаты » әдісін он айдан бері қолданып жүрмін. Осы уақытта табысым екі есе артты, дене бітімім тартылып, сымбатты бола түстім » деп лебізін білдірген екен. Және мен жақсы көретін пікір: « Таң шапағаты » әдісінің арқасында 11 келі тастадым ». Табыстың еселенуі, өмір сапасының жақсаруы, адамның бойын жинауы, күйзелістің азаюы, тіпті арықтау осының бәрі енді сіздің де ықтиярыңызда. Кейінгі тарауда « Таң шапағатының » арқасында өмірімнің ең төмен нүктесінен ( кәсіптің құлдырауы, қомақты 425 000 $ қарыз, ауыр күйзеліс, денсаулықтың нашарлауы ), қалай бірнеше сәтті бизнес жобаны іске асырғанымды, табысымның екі есе өскенін, қарызымнан жүз пайыз толық құтылғанымды, арманымның бәрі орындалғанын айтамын.
Мұның бәрін бір жылдың ішінде орындадым. Сонымен қатар « анық байқалмайтын құпияны » ашамын, бұл құпия сізді де ұшпаққа шығарады. Сәлден кейін сіз де бұл әдістерді қиналмай-ақ істей бастайсыз, әрі өмір бақи орындауға ынтаңыз оянады. Қалаған уақытыңызда ұйықтауға ешкім кедергі келтірмейді. Бірақ ұйқыңыз келмейтініне таңғаласыз. Маған қаншама адам демалыс күндері де ерте тұрып, өзін жақсы сезінгенін, бір күнде қаншама ісін тап-тұйнақтай орындағанын айтқанын білсеңіздер ғой, тіпті санына жетпей қалдым. Мұндайды өзім де күтпеген едім. Келісесіз бе, бұл тамаша ғой?! Егер Жаңа жылды тойламайтындар қатарынан болсаңыз, онда оянғаныңызға шын қуанған сәтіңізді еске алыңыз: бүгін мектепке барамын деген күн, туған күн немесе демалыстың алғашқы күні. Әр күніңізді шаттықпен бастау қандай тамаша екенін елестетіңіз. Енді « Таң шапағатының » кең тараған әрі өте маңызды деген пайдалы тұстарын атап өтейін. Бұл әдісті қолдана бастасаңыз, осы артықшылықтар өмір салтыңызға енеріне сенсеңіз болады: күн сайын күш-қуатыңыз артып, әлеуетіңізді тұтастай қолдану үшін жоспарыңыз бен стратегияңызды біліп ояну мүмкіндігі; күйзеліс деңгейін азайту мүмкіндігі; жан-тәніңізбен сергек ояну.
Соның арқасында жетілуіңізге бағытталған бүкіл кедергі мен шектейтін тұжырымыңнан арылу мүмкіндігі; денсаулығыңызды толықтай жақсартып, нығайтып, артық салмақтан арылып ( қалауыңызға қарай ), денеңізді шынықтыру мүмкіндігі; ең басты дүниелерге зейін қоя білу, өнімді жұмыс істеуге ынталану мүмкіндігі; айналаңыздың бәріне алғыс білдіріп, алаңдаушылықты кеміту мүмкіндігі; табыс табу машығын дамытып, өз өміріңізге дәулет пен байлықты шақыру мүмкіндігі; өмірлік парызыңызды түсіну, әрі соған сай өмір сүруге дағдылану мүмкіндігі; қалағаныңыздан гөрі ( кез келген салада ) азға қанағат етуден арылу, экстраординар өмір сүру мүмкіндігі. Мұның көбі тым батыл қағидалар екенін түсінемін. Бұл сөздің бәрін жарнама деп түсініп, уәде деп қарауыңызға да рұқсат. Сіздің ойыңызша, осының бәрі шындыққа жанаспайтындай, тіпті орындалмас дүние сияқты, солай ма? Алайда сөзімнің бәрі рас. Сіздерге Life S.A.V.E.R.S. Алты тиімді, уақыт тезінен өткен тәжірибелер. Осы алтауы « Таң шапағаты » әдісінің негізін құрайды және әр адамға өзі лайық экс­траординар өмір сүруге кепілдік береді. Өкінішке қарай, статистика бойынша қоғамның 95 пайызы экстраординар өмір сүрудің не екенін білместен өмірден өтеді ( 6-тарауда толығырақ оқыңыз ). Көмегіміз арқылы осы көңіл көншітпейтін көрсеткіштерді өзгертеміз деген ойдамын.
Ең соңында « Таң шапағаты: өмірді өзгертетін 30 күндік бағдарлама » дейтін әдіспен таныстырамын. Бұл әдіс дүниетанымды кеңейтіп, адамды өзі қалайтын, лайық деп білетін жетістік деңгейіне көтеріп, соған қажетті жағдай жасап, игі әдеттерді сіңіруге көмектеседі. Кім болатыныңыз өте маңызды екенін ешқашан ұмытпаңыз, бұл өмір сапаңыздың бүгінгі және келешектегі көрсеткіші. Бұрынғыдан оңай оянатын боласыз. Ерте тұру мен жетістіктің арасындағы өте нәзік байланысты сезінгеніңізде, оянғаннан кейінгі бір сағат ішкі әлеуетті ашудың кілті екенін түсінесіз. Сол кілт ішкі әлеуетіңізді толық ашып, жетістікке жеткізетінін ұғынасыз. Ояну уақыты мен таңғы тәртіпті өзгерте салысымен-ақ бүкіл өміріңіз өзгеретініне көзіңіз жетеді. Сәлден кейін өзіңіз де қажетті бағдарламаны қатты қиналмай-ақ жасай бастайсыз әрі өмір бақи жасауға ынтаңыз оянады. Қалаған уақытыңызда ұйықтауға ешкім кедергі келтірмейді. Бірақ сіз ұйқыңыз келмейтініне таңғаласыз. Маған қаншама адам демалыс күндері де ерте тұрғандықтан, өзін жақсы сезінгенін, бір күнде қаншама ісін тап-тұйнақтай орындағанын айтқанын білсеңіздер ғой, тіпті санына жетпей қалдым. Мұндайды өзім де күтпеген едім. Бұрын сенген нәрсенің бәрін артқа тастап, серпіле алатын адам ғана тығырықтан шығатынына үміттенсе болады ».
УИЛЬЯМ БЕРРОУЗ « Өміріңді түп-тамырымен өзгерту үшін не шабыттану, не шарасыз қалу қажет ». ЭНТОНИ РОББИНС Осы уақытқа дейін сүрген қысқа ғана ғұмырымда адамның көбі барғысы келмейтін жерге – өмірдің « түбіне », бағыма қарай, екі рет түсіппін. Бағыма қарай дегенім, басыма туған сол қиын-қыстау сәттерде өмірлік тәжірибе жинап, сабақ алдым. Ақырында, тәжірибем бүгін қандай адам болуым керек болса, сондай болуыма, қандай өмірді армандасам, соған жетуіме әкелді. Тағдырыма алғысым шексіз! Енді өзгелерге өз шектеуінен аттап өту үшін, зор жетістікке ұмтылуға көмектесу үшін жетістігімді ғана емес, сәтсіздігімді де мысалға келтіремін. БІРІНШІ ҚҰРДЫМҒА КЕТУ: « ПАЦИЕНТТІҢ ӨЛІП-ТІРІЛУI » Бірінші құрдымға кеткенімді айтып өттім, сәл болмағанда жарық дүниемен қоштаса жаздадым. Ол кезде небәрі 20 жаста едім. Көлігіме мас жүргізуші тізгіндеп отырған жүк көлігі соғылды. Апат болған жерде тіл тартпай кетуім де мүмкін еді.
Ол сабақтар да адамның өмір сүру дағдысын міндетті түрде жақсартады, олар туралы өзімнің бірінші кітабым « Тағдырыңа тура қара: арманыңдағы өмірге жету үшін әрекет етіп, оны сүюдің әдістерінде » ( Taking Life Head On: How To Love the Life You Have While You Create the Life of Your Dreams ) айтып өттім. ЕКІНШІ ҚҰРДЫМҒА КЕТУ: ҚАРЫЗҒА БЕЛШЕСІНЕН БАТУ, ТЕРЕҢ КҮЙЗЕЛІСТІ ӨТКЕРУ Екінші рет құрдымға кеткенім жол-көлік апатынан алған клиникалық өлімнен де ауыр тиді. АҚШ экономикасы 1930 жылдардағы Үлкен тоқыраудан кейінгі ең ауыр рецессияны бастан кешіп жатқан кезең. Құдай өзі қолдап, апаттан аман-есен қалған соң, арада бірнеше жыл өтіп компаниямда сату нәтижесі бойынша ең үздік қызметкер атанып, Даңқ залындағы мақтау тақтайшасына атым жазылып, коучинг бойынша біршама табысты әрі жетістікке бастайтын бизнес жүргізіп, бестселлер кітап жазсам да, тағдыр мені тағы сынады. Бұл жолы психикалық және эмоциялық сілкініс болды. Бәріне себепші – қарызға батқаным. Бір сәтте кәсібімнен табыс түспей қойды. Айлық табысым тең жартысына дейін кеміді. Есепшоттарымды төлеуге ақшам жетпейтінін түсіндім. Жуырда ғана ең бірінші үйімді сатып алғанмын. Ғашығыммен сөз байласып, тұңғыш баламызды жоспарлаған едік.
Қарызға белшемнен батқаным сонша – ипотеканың ай сайынғы төлемін өтей алмадым. Өмірімде бірінші рет мұндай күйзелісті бастан кештім. Ғұмырымды сипаттайтын қисық сызықтың ең төменгі нүктесіне түстім. Бұдан сорақы не бар?! Бәлкім, біреу үшін одан да жаман дүние бар шығар. Алайда менің жағдайымда бүкіл ісім құрдымға кетті. Бәрі бітті. Өз түбіме өзім жеттім. ӨЛІМНЕН ҚАРЫЗ АУЫР МА? Менен жол-көлік апаты мен қаржылық дағдарыстың қайсы ауыр деп сұрасаңыз, ойланбастан екіншісін айтар едім. Әлі күнге дейін осы ойдан айнымаймын. Көп адам жүк көлігімен бетпе-бет соқтығысудан, сүйектің 11 жерден сынып, ми зақымдауынан, 6 минутқа үзіліп кетіп, қайта тірілуден, комадан шыққан соң ешқашан өз аяғыңмен жүрмейтініңді білуден асқан азап ештеңе жоқ дер еді. Әрине, апаттан кейінгі физикалық, психологиялық, эмоциялық ауыртпашылықтан артық өмірлік сын сағат бар деуге болмас. Бірақ менде емес. Түсінесіз бе, жол-көлік апатынан соң елдің бәрі асты-үстіме түсіп, бәйек болды. Туған-туысым ауруханада төсегімнің басында күзетті. Көңілімді сұрап келушілер көп болды. Достарым мен туыстарым күн сайын келіп, халімді сұрап тұрды. Сүйіспеншілік танытып, қолдау көрсетті.
Мені ең тамаша дәрігерлер мен медбикелер емдеді. Оңалғанымша әр кадамымды бақылауда ұстады. Анам тамақ әзірлеп, ауруханаға тасыды. Жұмыс істеп, есепшот төлеуді ойлауға мұршам келмеді. Ауруханадағы өмірім, шынымды айтсам, ра­хат әрі жанға дауа еді. Екінші ретте бәрі керісінше болды. Ешкім аяп, көңілімді сұрамады. Қамқорлық танытпақ түгіл, ешбірі назар да салмады. Ешкім сүйікті асымды әкелмеді. Өзіме өзім ғана керек болдым. Өте ауыр экономикалық жағдайда елдің бәрінің басына қиындық түсті. Олар өз мәселесін шешумен айналысты. Қиындық пен түйткіл деген домино эффектісі өмірімнің әр саласын шарпи бастады. Физикалық, эмоциялық әрі қаржылық тығырыққа тірелдім. Бұл тізімді тоқтамай жалғастыра беруге болады. Сол шақта үрей мен өзіме деген сенімсіздік өне бойымды биледі. Соның кесірінен өзімді жақсы сезінетін ең ыңғайлы жер тек жатын орным болды. Күні бойы мені бір ғана ой жұбататын: кешке қарай жылы төсегіме жатып, қалың көрпемді жамылып, аз уақытқа болса да қиындық атаулыдан қаша тұрамын. Өзіме қол жұмсасам қайтер екен деген ой күнде мазалайтын. Дегенмен ешқашан ондай қадамға бармаппын. Қайтсем де тірі қалуым керек.
Жүрегімнің түкпірінде жағдай қаншалықты ушықса да, бәрін өзгертетін бір амал табылар деген ой маза бермеді. Десе де өлім туралы ойлар да үдей берді. Қаржылық дағдарыстан шығатын саңылау таппай сарылдым. Жанымды жегідей жеген уайымнан қайтсем құтыламын деген ойдан арыла алмадым. ӨМІРІМДІ ӨЗГЕРТКЕН ТАҢ Сол бір таңда өмірім түбегейлі өзгерді. Таңертең әдеттегідей басым зеңіп, өмірден түңіліп оянғанмын. Кейінгі бірнеше апта осы күйден арыла алмаған едім. Алайда сол таңда бәрі басқаша өрбіді. Досымның ақылын тыңдап, таңмен таласа тұрып, жүгіруге шықтым. Досым айтқандай, миды сергіту үшін. Шынымды айтсам, ешқашан жүгіруге әуес емес едім. Жүгіру дегенді өз басым түсінбейтінмін және жек көретінмін. Бірақ кеше жан досым Жон Бергофф өмірден түңілген сайын жүгіруді әдетке айналдыратынын айтты. Жүгіру сананы сергітіп, ойды түзеп, көңіл-күйді көтеріп, көп түйткілдің шешімін табуға көмектеседі деді. Шынында, менің жоғалтар ештеңем болған жоқ. Сондықтан жүгіруге бекідім. Таңертең баскетболға арналған Nike Air Jordan ( жүгіруге аса құмар емеспін дедім ғой ) кроссовкамның бауын байлап, жүгіргенде көңіл көтеретін бірдеңе тыңдармын деп қалтама iPod-ты салдым.
Сөйтіп, үйімнің сыртқы есігіне беттегенімде, шамасы, бұл үй жуырда банк меншігіне өтер деген ой санамда жылт етті. Жүгіргенде өмірімдегі ең қуатты, те­рең, өмірімді өзгертетін серпілісті бастан кешемін деп күтпедім. Бойымдағы серпіліс сол сәттен бастап өмір сүру дағдымды басы бүтін өзгерте бастады. Жим Ронның тұлғаны жетілдіру мен дамытуға қатысты аудиосын тыңдап келе жатып, кенет бұрын да талай рет естіген бір ақиқатты құлағым шалды. Бұрын тыңдағанда сол сөздің мағынасына онша мән бермеген екенмін. Кейде солай болады емес пе: бір нәрсені ести бересің, ести бересің, тек одан еш қорытынды шығармайсың. Ғажайыпқа толы бір күні сол сөз тура алдыңнан шығады. Мәнін түсінесің. Кейбір ой мен идеяны түсіну үшін санаң таза болуға тиіс екен. Сол таңда санам сан-саққа шашырамай, тұп-тұнық болды. Қатты түңілгенімнен шығар, әлгі сөздің мәнін ұға алдым. Жимнің сеніммен айтқаны: « Жетістігіміздің деңгейі тұлғамызды дамыту деңгейінен аса қоймайды. Себебі біз кім болсақ, соған лайық деңгейдегі жетістікке жетеміз ». Жүгіріп келе жатып кілт тоқтадым. Осы философия өмірімді түбегейлі өзгертті. ЖЕТІСТІК ПАРАЛЛЕЛІ Санама сәуле құйылды.
Осы күнге дейін армандаған адам болу үшін, жетістікке жақындау, жету үшін мақсатты түрде ештеңе істемегенімді анық түсіндім. Ал тұлғамды дамытуым шамамен 2-деңгейде тоқтап қалыпты. Жағдайым өте жақсы кездің өзінде, тіпті сәттілік серік болған күндері тұлғамды дамытуым 3 не 4-деңгейде қалып қойған екен. Осы түйткіл адамның бәріне ортақ екенін түсіндім. Өміріміздің әр саласында 10-деңгейлі жетістікке жетуді армандаймыз: денсаулық, бақыт, қаржылық мәселе, айналамен қарым-қатынас, мансап, рухани байлық, яғни тұтасымен күллі сала. Қоршаған әлем әрқашан ішкі жан дүниеміздің айнасы болып қала береді. Ал жетістік тұлғамызды дамытумен па­раллель жүреді. Күнде мақсатты түрде армандаған өмірді қалыптастыратын қасиетті болмысымызға дарытпасақ, онда қалаған нәтижемізге жету қиынға түспек. Бұрылдым да, үйге қарай жүгірдім. Өмірімді өзгертуге дайын едім. БІРІНШІ МАҚСАТ – УАҚЫТ ТАБУ Ендігі жерде бар түйткілдің шешімі « Күнделікті күйбең тірлікте өзімді дамытуды мақсатты түрде жүзеге асыра аламын ба? » деген сұраққа тірелетінін түсіндім. Маған жетпей тұрған ой осы екен. Осы ой армандаған өміріне ұмтылатын, жетістікке жете алатын адам болуыма, өзгеруіме көмектесуге тиіс. Былайша бәрі оп-оңай көрінеді.
Мен үшін ең бастысы әрі ең қиыны – бәрін жүзеге асыруға уақыт табу еді. Есепшот төлеп, жұрттан қалмаудың өзі қиын шақ. Сондықтан жетілуіме уақыт бөлу мүлде мүмкін еместей көрінді. Сізге де осы күй таныс шығар. Талай бестселлер жазған Мэттью Келлидің « Өмір ырғағы » ( The Rhythm of Life ) деген кітабындағы мына жолдар ерекше ұнайды: « Бір жағынан, бәріміз бақытты болғымыз келеді. Екінші жағынан, не істесек бақытты болатынымызды жақсы білеміз. Бірак, оны істемейміз. Неге? Мұның жауабы қарапайым. Оны істеуге уақытымыз жоқ. Сонда неге қол тимейді? Бақытты болуға қол тимейді ». Қолыма органайзерді алдым да, диванға отырдым. Күнделікті өзімнің дамуыма арнайтын уақыт іздеп, мына нұсқаны қарап шықтым. БӘЛКІМ, КЕШКЕ ҚАРАЙ? Ең басында, кешқұрым жұмыстан кейін не түн ішінде, не сүйіктім ұйықтағанда уақыт бөлуге ыңғайлы болар деп ойладым. Алайда күні бойғы жүгірістен кейін болашақ жа­рыма тек кешке уақыт бөледі екенмін. Оның үстіне, кешкі мезетте көбіне күш-қуатым азайып қалады. Түнде шаршайтыным сонша – күннің басқа кезіндей зейінім де болмайды. Кешке қарай жөнді сөз айтып, нақты ой ойлауға шамам жетпейді.
Бар ынта-ықыласымды жұмылдырсам да, өзімді жетілдіруге шамам келмесін сездім. Сол себепті кешкі уақыт мүлде тура келмеді. БӘЛКІМ, ТАЛТҮСТІ АРНАРМЫН? Талтүсте уақыт бөлсем қайтеді деген де ой келді. Түскі үзіліс кезінде не үзілістен кейін уақыт бөлсем, дұрыс бо­лар ма екен? Алайда түсте бос уақыт бола қалуы қиындау. Сондықтан бұл әрекетімнен де түк шықпасын білдім. ЖО-ЖОҚ, ТЕК ТАҢЕРТЕҢ ЕМЕС! Мұнан кейін таңертең ерте тұрып, өзімді дамыту туралы ойладым. Бірақ бұл ойдан дереу бас тарттым. Мен « таңмен таласа тұратын адам » емеспін деу – ештеңе айтпау. Мен үшін таңертең ерте ояну мүмкін емес еді. Жүгіруді қалай жек көрсем, таңертең ерте тұруды да соншалық ұнатпайтынмын. Алайда таңертең тұру туралы ойлаған сайын бас­ка көрініс көз алдыма келе берді. Біріншіден, күннің бастапқы бөлігінде өзімді жетілдіруге уақыт бөлсем, бұл әрі қарай күнімнің жақсы өтуіне серпін бермек. Таңертең жаңа бірдеңе біліп отырамын, бәлкім, күш-қуатым тасып, мақсатым нығайып, күні бойы жақсы жұмыс істеуге құлшыныс пайда болар деп шештім. Оның үстіне, StevePavlina.com сайтынан « Күннің тұтқасы » деген жазба оқыдым.
Онда Стив Павлина ( бұл жігіт жай блогер емес, « Ақылды адамдарға арналған тұлғаңды дамыту кур­сы » ( Personal Development for Smart People ) кітабының ав­торы ) « Бірінші сағат жалпы күннің қалай өтерін көрсетеді. Егер оянғаннан кейінгі бірінші сағатта еріншек, сылбыр болсам, онда күні бойы сондай боп жүремін. Ал бірінші сағатты әлдеқайда өнімді өткізсем, сол күнім едәуір өнімді, табысты болады » дейді. Жетілдіруге арнайтын уақытымды өмірімдегі басқа жағдай мен жұмысыма еш кедергі келтірмейтін кезге белгілесем, күн сайын өзімді дамытумен айналысуға кепіл болар еді. Ең ақырында, таңертеңнен басқа тиімді уақыт таппадым. Ояна сала ой-санаңды жетілдірумен айналысу – ең тиімді нұсқа. Алайда таңғы сағат алтыда өзімді төсектен тұрғызу қиынға соқты. Бірақ амал жоқ, тұру керек. Таңғы сағат бесте тұру мен үшін мүлде мүмкін еместей көрінді. Тағы да түңіле бастадым. Өзімнен жеңілгендей күйге түстім. Органайзерді сарт еткізіп жауып тастауға аз қалдым. Сол сәтте ұстазым Кевин Брейсидің даусы санамда жаңғырды. Кевин әрдайым былай дейтін: « Өміріңді өзгерткің келсе, бір нәрсені өзгеше жасап үйрен ». Құрғырдың заты! Әрине, Кевиннің сөзі рас екенін түсінетінмін.
Алайда оның сөзі ерте тұрғанның қиындығын жеңілдетпеді. Сонда да өзгеріске бет бұрмақ болдым. Өмірімде бірінші рет өзімді жетілдіруге мақсатты түрде әрекет етпекпін. ЕКІНШІ МАҚСАТ – ҚАТТЫ ӘСЕР ЕТЕТІН НӘРСЕНІ ІСТЕУ Ендігі кезекте екінші маңызды нәрсені шешу керек еді: өмірімді тезірек өзгертетіндей таңертең нендей нәрсемен шұғылдануым қажет? Кітап оқысам болады, алайда кітапты бұрыннан оқимын ғой. Бұрын істемеген нәрсені істеуім керек деп ойладым. Жаттығумен айналыссам болар еді, бірақ бұл ой мені онша құлшындыра қоймады. Содан таза ақ парақ алып, өзім білетін, бірақ істеп көрмеген, әйтеуір бұдан бұрын тұрақты қолға алмаған тұлғамды жетілдірудің тиімді тәсілінің бәрін тізіп шықтым. Тізіміме медитация, аффирмация, елестету, күнделік жазу, оқу мен жаттығу кірді. Алты әдісті таңдадым. Осы алтауы өмірімді жылдам әрі түбегейлі өзгертеді деген тоқтамға келдім. Әрқайсына 10 минуттан уақыт бөлдім. Осының бәрін ертең таңертең жасауды жоспарладым. Тізіміме қарап тұрып-ақ құлшынысымды сездім. Бір сағат бұрын ояну деген кенеттен пайда бола кеткен ой енді қорқынышты емес, керісінше, табылмас идея сияқты әсер ете бастады. Сол түні көзім әрең ілінді. Таңды тағатсыздана күттім.
Таңғы сағат 5-те оятқыш шырылдағанда көзімді аша салып, төсектен құлшына атып тұрдым. Ерте тұру соншалықты қиын емес екен. Керісінше, сергек ояндым. Бұл жағдай маған Жаңа жыл қарсаңындағы таңды еске түсірді. Бала күнде сыйлық алуға таласып, сол күні ертерек тұрғанды жақсы көретін едік қой. Өмірімде бұлай оңайлықпен оянбаппын. Жаңа күнді осыншалық қуатпен, құлшыныспен бастамаппын. Таңды мұндай сезіммен ақырғы рет бала кезімдегі Жаңа жыл қарсаңында және бүгін қарсы алдым. ӨМІРІМДІ ТҮБЕГЕЙЛI ӨЗГЕРТКЕН ТАҢ Тісімді тазалап, бетімді жуып, сағат 5-тен 5 минут кеткенде бір стақан суды қолыма ұстап, қонақ бөлмедегі диванға отырдым. Бүгінгі күнге ынта-ықыласым артты. Көптен бері мұндай сезімді бастан кешпеп едім. Дала қараңғы. Соның өзі рухыңды нығайтып, құлшынысыңды арттырардай еді. Тұлғамды дамытуға қатысты кешегі тізімді алдым. Алайда орындауға ешқашан шындап кірісіп көрмеппін. Бұл жолы тізімді рет-ретімен жасап шықтым. Тыныштық. Мүлгіген тыныштықта 10 минут отырдым. Дұғамды оқыдым. Медитациямен шұғылдандым. Тыныс алуға ден қойдым. Бойымды сабыр жеңіп, санам тазарып, жеңілдеп келе жатқанымды сездім. Қалай болса солай ататын таңымдағы бейберекеттен бұл күй мүлде өзгеше.
Көптен бері бойымнан осындай үйлесімді сезбеп едім. Оқу. Оқуға уақытым жоқ деп ылғи себеп-сылтау айтатынмын. Бұл жолы бар ынтаммен оқыдым. Осы әдетті күнде қайталаймын деп үміттендім. Бұрын да солай ойлаушы едім, бірақ қолым тимейтін. Кітап сөресінен классиканы алдым: Наполеон Хиллдің « Ойлан да байы » ( Think & Grow Rich ) кітабы. Оқып бастап, ортасынан тастап кеткен көп кітабымның бірі болатын. Он минут оқып, біраз пайдалы ой таптым және оларды сол күні жүзеге асырамын деп ұйғардым. Өмірді өзгертуге бір ойдың өзі жеткілікті екенін түсіндім. Бойымда ерекше жігер мен ықыласты сезіндім. Аффирмация. Бұрын-соңды аффирмацияның күшін байқамаппын. Дәл қазір « Ойлан да байы » кітабынан жағымды аффирмацияны оқып отырып ерекше сезімді бастан кештім. Менің, жалпы әр адамның бойында қаншама шексіз әлеует барын еске түсіргендей. Осыдан кейін өз аффирмациямды жазуға кірістім. Өмірде нені қалайтынымды ақ параққа жылдамдата жаздым. Кім болғым келетінін, өмірімді өзгерту үшін не істей алатынымды тіздім. Ақырында өзімді қайратты әрі мақсаты бар жан сезіндім. Елестету. Қабырғада ілініп тұрған « Елестету тақтайшасын » қолыма алдым. Алайда оған қарап елестетпек түгіл, анда-санда бір ұстайтынмын.
Он минут бойы бар назарымды бір суреттен екіншісіне аударумен болдым. Әрқайсына арнайы тоқтап, көзімді бірнеше секүндқа жұмып, жан-тәніммен осы көрініс орындалса екен деп елестетумен болдым. Бұл әрекет асқан шабыт сыйлады. Күнделік жазу. Күнделік жазамын деп бұрын сатып алып қойған бірнеше қойын дәптердің бірін алдым. Шамам тек бірнеше күнге жететін. Жұрттың көбінде солай-ау. Әрі кетсе, бір апта ғана жазушы едім. Сол таңда тағдырыма не үшін риза екенімді теріп шықтым. Соны жаза сала санамды билеген ауыр күйзелістен арыла бастадым. Әрине, мүлде құтылғаным жоқ. Дегенмен жеңілдеп қалдым. Өмірге риза екенімді жазғаннан соң көңіл-күйім де көтеріңкі бола түсті. Ризашылық сезімі бойымды кернеді. Жаттығу. Бұрын талай рет естіген жазушы әрі публицист Тони Роббинстің « Қимыл көңіл-күйді көтереді » деген сөзін қайталадым. Еденге етбетіммен жатып, күшім жеткенше қол жаттығуын жасадым. Сосын көп уақыт арқамен жа­тып жаттығу жасамай құрысып қалған денемнің шамасы жеткенше пресс жасадым. Алты минуттай уақытым қалды. DVD-плеерге ғашығымның жақсы көретін йога дискісінің бірін салып, қалған минутта жағымды әуен тыңдап, рахатқа бөлендім. Өзімді керемет сезіндім. Тамаша көңіл-күй!
Бұл өмірімдегі ең бір тыныш, ынталы, құлшыныс сыйлаған, күш берген, шабыттандырған, ризашылықты сезіндірген таң болды. Ал сағат тілі әлі алтыны көрсетіп тұр. МҰНЫҢ АТЫ – ҒАЖАЙЫП! Бірнеше апта бойы сағат бесте тұрып, тізім бойынша өзімді жетілдіруді жалғастыра бердім. Қазіргі жағдайыма көңілім толып, осы өзгерістерге мейлінше риза күйде бұдан да қиынына ұмтылдым. Бір күні кешке қарай, ұйықтар алдында, бұрын-соңды істемеген нәрсені жасадым – оятқышты сағат төртке қойдым. Тіпті жатарда есімнен адасқан жоқпын ба деген ойға келдім. Бір қызығы, сағат 4-те тұрудың 5-те тұрғаннан еш айырмашылығы жоқ екен. Алагеуімнен ояну жалқаулық жеңіп, ерте тұруға ерінетін күндерден он есе оңайға түсті. Күйзеліс біртіндеп азая берді. Күш-қайратым тасып тұратын жағдайға жеттім. Санам таза, тұнық. Өзімді бақытты сезіндім. Күшім көп, шабытым мол. Керітартпа ойлар өткен шақта қалғандай. Бұрынғы қалпыма қайта оралғандай едім. Тез өсіп-жетілдім, сондықтан өз кемелденген нұсқама жеткендеймін.
Тың күшпен, тың қуатпен, құлшыныспен, тұнық санамен, зейінім күшті қалпымда тиянақты мақсат қойып, стратегия құрып, бизнесімді қалай құтқарамын, табысымды қалай еселеймін деген мәселеге қатысты жоспарымды жүзеге асыра бастадым. Уақыт өте келе « Таң шапағатын » коучинг өткізіп жүрген клиенттеріме айтқым келетінін түсіндім. Сондықтан бұл әдіс-тәсілге ат қоюым керек деп ойладым. Басымнан өткеріп жатқан трансформацияның нәтижесі өте терең әрі жылдам еді. Соның арқасында күйзелістен арылдым. Қаржылық қиындықты жеңіп, өмірге шын қуана қарай бастадым. Басыма бақ қонғандай шаттандым. Бұл ғажап еді. Сондықтан « Таң шапағаты » деген атауға тоқталдым. КЭТИДІҢ ҚОЛЫНАН КЕЛСЕ... Бірнеше аптадан бері Кэти деген клиентіме қызмет көрсетіп жүрдім. Ол менен: « Хал, осы сіз әр күніңізді неден бастайсыз? » деп сұрады. Оған « Таң шапағаты » және бір сағат бұрын тұрудың пайдасы туралы айта бастағанымда жүзім нұрланып, көзім бал-бұл жайнады. Алайда Кэтиді сөзіме сендіре алмадым: « Хал, қазіргіден ерте тұруға ниет бола қояр ма екен, өзімді « таңмен таласа тұратын адамға » жатқызу ақылға қонымсыз » деді. Бірақ Кэти нағыз күрескер еді.
Ол әдісімді іс жүзінде сынап көру үшін бұрынғысынан бір сағат ерте, яғни таңғы сағат 6-да оянуға келісті. Оны қолдап, сәттілік тіледім. Бір аптадан соң кейінгі сабақта жолыққанымызда Кэти таң-тамаша күйде екен. Одан « Күн сайын таңғы сағат алтыда оянып, « Таң шапағаты » бағдарламасын орындап жүрсіз бе? » деп сұрадым. Жауабы мені таңғалдырды: « Жоға, сіз айтқан күні ғана алтыда тұрдым. Сөзіңіздің жаны бар екен, ерте тұрған қатты ұнады. Кейінгі күні одан да ертерек тұрдым. Ал қазір таңғы бесте тұрып жүрмін. Бір апта болды. Хал, мынауыңыз тамаша әдіс екен! ». Мәссаған! Кэтидің сөзінен соң бұл тәсіл туралы өзге клиенттеріме де айтуға міндетті едім. Одан кейінгі бірнеше аптада он шақты клиентім « Таң шапағаты » әдісінің арқасында біршама тамаша жетістікке жете бастағанын айтты. Олардың кейбірі бұл әдіс-тәсіл жөнінде достары мен әріптестеріне хабарлады. Ақпарат ғаламторда лезде тарады. Елдің бәрі Facebook пен Twitterде пікірін жаза бастады. YouTube-те таңертең қалай ерте тұратыны, « Таң шапағатындағы » жаттығуларды жасағаны туралы видеороликтер таралды. Әлеуметтік сең қозғалды. ЖО ДЕГЕН KIM, ҚАРҒЫС АТҚЫР?!
Әдісімнің, шынында да, бір сиқыры барын түсіне бастадым. Бір күні YouTube-тен видеоролигімнің бірін көрейін деп кіріп, іздеу деген жолға аты-жөнімді енгіздім. Сіздер де өзіңізді Google-ден іздеп көрген шығарсыздар ). Сол сәтте экранда « Жоның « Таң шапағаты » деген видео­ролик шыға келді. Бетінде бір жігіт тұр. Оны өмірімде көрген емеспін. Бастапқыда көңіл-күйім аса жақсы болды деп айта алмаймын: « Жо деген кім тағы? Әрине, мұным өзіме сын. Не ойларымды білмедім. Мені жағымды тосынсый күтіп тұрғанын, тіпті көңілім өсіп қаларын сезбедім де. Экрандағы жігіт: « Сәлем! Мен сіздің досыңыз – Жо Диосанамын. Қазір бізде сағат неше екенін көрелік... » ( осы жерде Жо өзінің оятқышын көрсетті, ол 5:41 көрсетіп тұрды ). Олай болса, дәл қазір Miraclemorning.com сайтына кіріп көріңізші. Міне, Miraclemorning.com сайтына кірдіңіз делік. Енді менің ролигімді көріп, оны көшіріп алыңыз. Шынымды айтсам, бойымды күш-қуат кернеп барады. Өзімді Жаңа жылдың алғашқы таңын қарсы алғандай сезініп тұрмын. Бұл күн сайын Жаңа жыл басталғандай күйге бөлейді екен.
Сіз де бұл тәсілді жасап көріңізші, өміріңіз жақсы жаққа қарай күрт өзгереді », – деп сайрап тұр. Жоның видеоролигін көрген соң компьютердің экранына аузым ашылып, қуаныштан көзім жайнап қарап қалыппын. Мен үшін « Таң шапағаты » күнде таңертең өзіңді жетілдіру жаттығуы ғана еді. Енді ол туралы көпшілікке айтуым керек деген ойға тоқталдым. Сонда көп адамның өмірінің өзгеруіне ықпал етемін. Менің өмірім өзгергендей, олардың да өмірі өзгереді. Дәл сол сәтте бұл әдіс қаншалықты танымал болып кетерін өзім де білмедім. ҚОЗҒАЛЫС? БӘЛКІМ, БҰЛ ОЯНУ ШЫҒАР? Кэтиге « Таң шапағаты » туралы айтып, YouTube-тен Жоның ролигін көргелі бес жылдан асты. Осы уақыт аралығында бүкіл әлемнен мыңдаған адамнан хат алдым. Хаттың бәрінде дерлік маған алғыс айтып, әдісім өмірін күрт өзгерткенін жазады. Бұл расында да дүниежүзілік қозғалысқа айналды. Жаһандық ояну. Оған сан алуан адам қатысты. Шетінен мақсаты бар, таң ата сала өздеріне тұлғасын жетілдірудің баға жетпес сыйын жасайды. Бұл әдіс әрқайсымызға қалаған өмірімізді сүруді үйретеді. Өзгенің өміріне игі әсер етіп, айналамызды ізгілікке бағыттауға септігін тигізеді.
Қазір көпшілік « Таң шапағаты » мақсатын қалай атаса да – қозғалыс болсын, ояну болсын, мағынасы өзгермейтінін түсінді. Мәселе – жұрттың өз өмірін, ет жақыны мен туысын, ортасы мен жалпы қоршаған ортаны өзгертетін құралға зәрулігінде. Күн сайын қатарымызға жүздеген адам қосылып жатыр. Олар өз тәжірибесін бөлісуде. Сол арқылы « Таң шапағатының » жанкүйерлері артып келеді. Осы әдіс қаншама өмірді өзгертіп жатқанына таңғалмасқа шара жоқ. Арасында кейбіреуі Жоның ізін басып, өзінің тәжірибесін видеоролик арқылы баяндайды. Таңертең ерте тұрып, « Таң шапағаты » әдісін қолданғанын көрсетеді ( айтпақшы, солардың көбі қаншада оянғанын айтып, сағат тілін көрсетіп мақтанады, ерте тұрғанын дәлелдейді ). Осы әдісімді неғұрлым көп адаммен бөлісе алғаным үшін шексіз ризамын! Мен үшін бұл – үлкен абырой! Бүгінде « Таң шапағаты » туралы баяндамаларым семинарымдағы сөйлейтін сөзімнің басты тақырыбына айналды. Соның арқасында корпорациялар мен коммерциялық емес ұйым мүшелеріне, сатушыларға, мұғалімдерге және оқушылар мен студенттерге өнімділікті, зор құлшыныспен едәуір тиімді өмір сүруді үйретемін. Өзіңіз байқағандай, « Таң шапағаты » әдісін таңғы уақытта жасаған абзал. Кейде маңызды конферен­ция мен өзге де шаралардың өтуіне дейін жасауға болады.
РЕТІ БОЙЫНША АҚЫРҒЫ, БІРАҚ МАҢЫЗЫ БОЙЫНША ЕМЕС Бұл кітапты келесі деңгейге көтеретін баспалдақ деп есептеңіз. Сол деңгейде биікті бағындырасыз ( себебі үнемі осылай болып жатады ). ШЫНАЙЫ ӨМІРДІҢ 95 ПАЙЫЗ СЫНАҒЫ « Бұл дүниедегі ең қайғылы жайт – өмір соңына таяған уақытта артыңа өкінішпен қарау, қолыңнан бұдан да зорын істеу келетінін біле тұра, істемегеніңе өкіну ». РОБИН ШАРМА, канадалық жазушы, мотиватор « Адамзат тарихы – өзін бағалай алмаған ерлер мен әйелдер тарихы ». АБРАХАМ МАСЛОУ Күнде таңертең оянған сәтте әрқайсымыздың алдыңыздан шығатын сынақ – күйбең тірлік пен бірсыдырғы өмірді еңсеріп, әлеуетімізді тұтас қолданып өмір сүруді бастау екені анық. Бұл – адамзат тарихындағы ең маңызды әрі қиын мәселе: ақталу мен сылтауды ысырып тастап, оңай нәрсені емес, дұрысын істеу; 10-деңгейдегі өмірге жету үшін не істеу керек болса да аянып қалмау; шектеуден қалыс өмірді қалыптастыру; ерекше өмір сүруге талпыну. Шын мәнінде, көбіміз мұндай өмірге жақындай да қоймаймыз. Біздің қоғамның 95 пайызы өзі қалағанынан әлдеқайда азға қанағат етеді. Өмір бойы өкініштен өзегі өртеніп, қиналып өмір сүреді. Қалағанына қол жеткізуге болатынын түсінбей, армандағанын уысына түсіру мүмкін екенін білмей-ақ өмірден өтеді.
АҚШ-тың Әлеуметтік қамтамасыз ету департаментінің мәліметтері бойынша, мансап жолын бастаған 100 адамды іріктеп алып, олардың содан кейінгі 40 жылын – зейнетке шыққанға дейінгі өмірін қадағалағанда, одан көңіл көншітерлік нәтиже көре алмағанын айтады: біреуі ғана шындап байыған, төртеуі өзін қаржылай қамтамасыз еткен, ал бесеуі жұмыс істеуін жалғастыра берген ( қалауымен емес, тек ақша жетіспегендіктен жұмыс істей берген ), отыз алтысы бұл кезге жетпей көз жұмып, елу төрті дағдарысқа ұшырап, достарына, туыстарына, мемлекетке тәуелді болып өмір сүрген. Басқаша айтқанда, адамдардың тек 5 пайызы жетістікке жетіп, қаржылай еркіндікте өмір сүреді. Өзге 95 пайызы өмір бақи таршылықта күн кешеді. Осыған байланысты мынадай сұрақ туындайды, мұны зерттеп, жауабын табуымыз маңызды: өмірдің соңғы сәтінде өкінбеу үшін, 95 пайыздың қатарында қалып қоймау үшін дәл қазір не істеуге болады? КҮЙБЕҢ ТІРЛІКТЕН ҚҰТЫЛЫП, БАҚЫТТЫ 5 ПАЙЫЗДЫҢ ҚАТАРЫНА ҚАЛАЙ ҚОСЫЛУҒА БОЛАДЫ? Осы кітапты оқып отырғаныңыз – өміріңіздің ендігі деңгейіне өтуге дайын екеніңіздің, азға қанағат етуден шаршағаныңыздың, айналаңыздың бәрі солай өмір сүретініне қараудан жалыққаныңыздың белгісі. Қарапайым, бірақ өте маңызды 3 қадамды атап көрсеткім келеді.
Олар күйбең тірліктен құтылып, жоғарыда айтып өткен 5 пайыз бақыттылар қатарына қосылуға көмектеседі. ШЫНАЙЫ МӘЛІМЕТТЕРГЕ СҮЙЕНСЕК, 95 ПАЙЫЗ АДАМ ТІРШІЛІККЕ МОЙЫНСҰНАДЫ Біріншіден, біздің қоғамның 95 пайызы ешқашан өзі армандағандай өмір сүрмейтінін түсініп, мойындауымыз керек. Өзгеше ойлап, басқаша өмір сүрмесек, жер басып жүрген адамның көбі сияқты күйбең тірлікке, бітпейтін күреске, сәтсіздік пен өкінішке көндігіп кетеміз. Осы қалыпта дереу амал жасамасақ, айналамыздағы адамдарға қолымыздан не келетінін көрсетпесек, ішкі әлеуетімізді толық ашпасақ, онда кері бағытқа түскен өміріміз достарымызға, туыстарымызға, әріптестерімізге де зиянын тигізеді. Орта деңгейлі адам болып ғұмыр кешу – қолыңнан келетіннен гөрі, қалайтыныңнан әлдеқайда азға қанағат ету. Құдайдың берген санаулы күнін басқа түскен қиындық пен түйткілді шешуге жұмсау. Күн сайын елдің көбі азға қанағат етіп, өмірінің әр саласын күреспен өткізеді. Физикалық, психологиялық, эмоциялық тұрғыда, өзгемен араласуда, қаржылық және өзге де салаларда күйзеліске түседі. Ояна сала адамның көбі жетістікке жетуге, бақытты һәм махаббатқа лайық болуға, дені сау және қаржылай еркін болуға шын ниетімен тырысады. Жер бетіндегі адамзат атаулының арманы да – осы. МЫНА НӘРСЕНI ҚАПЕРДЕ ҰСТАҢЫЗ Жаттығу.
Қазіргі таңда семіздік эпидемияға айналған. Түбі өлімге апаратын дерт қатарында онкологиялық ісік пен жүрек-қан тамыр аурулары көш бастайды. Бұлар адамзат баласына қауіп төндіріп тұр. Орта деңгейлі адам зорығып, денесі шынықпай, күш-қуаты да сарқылады. Үнемі солай. Көбіміздің бір күнді толыққанды өткізуге күш-қуатымыз жетпей жатады. Ол үшін міндетті түрде бірнеше шыны кофе не энергетикалық сусын ішеміз. Энергетикалық сусынды шектен тыс көп пайдалану тән күйзелісі мен дене әлсіздігінің көрінісі деп қабылдаңыз. Ой-сана мен көңіл-күй. Түрлі дағдарыспен күресу үшін, мәселен, күйзеліс, шектен тыс күйгелектену, санап тауыса алмайтын уайым-қайғы және одан да өзге себептермен көп адам емдік дәрі-дәрмек қолдануға мәжбүр. Теледидарды қоса қалсаңыз, әйтеуір дәрігердің рұқсатынсыз берілетін дәрі-дәрмектерді жарнамалап жатады. Әдетте ондай жарнамада мейлінше дәулетті, орта жастағы жұбайлар көрсетіледі. Жағажайда батпырауық ұшырып, жанында үлкен иттері жүгіріп жүреді. Сосын кадрдың сыртында жағымды бір дауыс бәсеңдеу үнмен баяу ғана ауру белгілерін тізіп шығып, соңында дәріні ішкеннен туындайтын жанама әсерін айтып өтеді. Бұрын-соңды өзіңізді шаршаңқы, мұңды, жападан-жалғыз қалғандай сезініп пе едіңіз? Күйзеліске түсесіз бе? Артық салмағыңыз не одан да өзге мәселелер мазалап жүр ме?
Олардан құтылу үшін аямай ақы төлеуге дайынсыз ба? Ендеше, жолыңыз болды – XYZ деген дәрі-дәрмек сізге көмектеседі. Ескерту: бұл дәрі-дәрмекті қабылдау барысында іштің кебуі мен қатуы, бас айналу, аритмия, ауыз куысының құрғауы, ұйқысыздық, қайызғақтың пайда болуы, нарколепсия және одан да басқа жағымсыз әсерлер туындауы мүмкін. Бұл дәрі-дәрмектің арқасында айығамын деген дертіңізден де өткен жайсыздыққа ұшырауыңыз ғажап емес. Сондықтан еш кідірместен, экранда көрсетілген байланыс нөміріне хабарласыңыз. Өзге адамдармен қарым-қатынас. Қазір АҚШ-та ажырасу белең алып жатқанын бәріміз білеміз. Елдегі әрбір екінші неке ажырасумен аяқталады. Басқаша айтсақ, туған-туыстарының көзінше бір-біріне өмірін арнауға, кай­ғы мен қуанышын тең бөлісуге ант-су ішетін ғапыл ғашықтардың тең жартысы сертіне берік болмай шығады. Отыз жыл өмірін бірге өткізген менің әкем мен анам да ақырында ажырасты. Сондықтан адамдар байланысындағы дағдарыс – ажырасудың қаншалықты ауыр тиетінін әрі уайым шектіретінін өз басым жақсы түсінемін. Қаржылық жағдай. Қазіргі заманда америкалықтардың қарызы ел тарихының өзге кезеңінен өте көп. Ел тұрғындарының жартысынан көбі жұмсағысы келетін ақшаның ширегін де таба алмайды. Шектен тыс көп жаратады. Тиімсіз үнемдейді. Сондықтан үнемі қаржылық қиындыққа тап болады.
Сонымен, елдің көбі өз әлеуетінің титтей бөлігін де ашпастан өмір сүретініне әбден көз жеткіздік. Ендігі міндет – оның басты себептерін анықтау. Адамзат баласының біразы тек түйткілдерді шешіп, өзінің күйбең тірлігіне көндігіп өмір сүреді. КҮЙБЕҢ ТІРЛІКТІҢ СЕБЕБІН АНЫҚТАУ Сонымен, біздің қоғамның 95 пайызы өзі қалаған дүниеден азға қанағат етіп, ылғи қиындықпен өмір сүретінін айттық. Өмірінің барлық саласында дағдарысты бастан кешеді. Өзі қалаған жетістікке жетпей, бақытты сезінбей, еркіндікке қолы жетпей өтеді, әрі өздері де соны біліп жүреді. Кейінгі маңызды қадам – неге солай болатынын түсіну. Мұндай күйбең тірлікке мойынсұнғымыз келмесе, ендеше, орта деңгейлі адамдардың мұндай тірлік кешуінің себебін анықтауымыз керек. Күн сайын бақытты болуға тырысатын, есепшоттарын уақытылы төлейтін 40-50 жастағы қарапайым америкалықтан « Өмірлік жоспарыңыз осындай ма еді, сіздің ойыңызша бақытты өмір деген осы ғана ма? » деп сұрасаңыз, оның жауабы қандай болмақ? Ол бала күнінен тек қиындықты реттесем, түйткілді шешумен өтсем деп армандады ғой деймісіз? Әрине, жоқ. Меніңше, достар, бұл – өте қорқатын жайт.
Жер беті тұрғындарының 95 пайызы өзі аңсаған өмірге жете алмай, тек күйбең тірліктен басын ала алмай өтер болса, біз сол адамдар нені бұрыс істегенін, әлде нені істемегенін анықтауымыз қажет. Ешкім өмірін қан майдандағыдай қырылыспен өткізгісі келмейді. Еркін өмір сүргім, өзім қалаған уақытта ұйықтап, оянғым келеді. Көңілім қалаған, істегім келген нәрсемен айналыссам деймін. Кіммен не істейтінімді де өзім шешкім келеді. Өмірімді, қызметімді, үйдегі, жұмыстағы адамдардың бәрін шын ниетіммен жақсы көрсем деймін. Мен үшін жетістік деген – осы. Бірақ өмірім өздігінен солай бола салмайды. Ол үшін арнайы « жоспарлау » керек. Күйбең тірлік кешкіңіз келмесе, онда оның басты үш себебін білуге тиіссіз. Сонда ғана өміріңіздің сол арнаға түсіп кетпеуінің алдын аласыз. Әйтпесе күйбең тірлік қолыңызды байлап, міндетті түрде қалағаныңызға жеткізбей, жолыңызды бөгейді. Әрі қарай менің пайымдауымдағы өте жиі кездесетін күйбең тірлік пен әлеуетті толық ашуға кедергі келтіретін басты себептерді айтып өтемін. Өміріңізге кері әсер еткен, әлі де солай зиянын тигізіп отырған себептердің басын ашып көрсетемін. Оған қоса, жағдайды түзеуге септігі тиетін ақыл-кеңесімді ұсынамын.
Біздің санамызда о бастан артқы айна секілді шектеулі бірдеңе бар. Үнемі алаңдап, өткен шақты көз алдымызға келтіре береміз. Сол уақытта қандай болсақ, әлі сондаймыз деп жаңсақ ойлаймыз. Осы ойдың ықпалынан өткен шақтағы тәжірибеміз қазіргі әлеуетімізді ашуды шектейді. Соның кесірінен әр таңдауымызды сүзгіден өткізіп отырамыз. Таңертең нешеде тұрсам дегеннен бастап қандай мақсатты көздесем дегенге дейін өмірімізде ненің мүмкін екенін тек бұрын жиған тәжірибеміздің елегінен өткіземіз. Жақсы өмір сүргіміз келеді. Алайда өмірге басқа көзбен қалай қарауды білмейміз. Психологиялық зерттеулерге қарасақ, орта деңгейлі адамның санасына күнделікті 50-60 мыңға дейін ой келеді екен. Өкінішке қарай, сол ойлардың 95 пайызы тура кешегі, алдыңғы күнгі ойларға ұқсас. Сондықтан көп адамның күн, ай, жыл өткен сайын өмірін өзгертуге тырыспай, бірсарынды өмір сүре беретіні таңғаларлық дүние емес. Көне жүк сияқты, күйзелісімізді, қорқынышымыз бен үрейімізді кешегіден бүгінге арқалап келеміз. Сәт сайын артқы айнаға қарап қоюды ұмытпаймыз. Мүмкіндігімізді әлдеқашан өтіп кеткен шақтың тәжірибесімен өлшеуді доғармаймыз. Бұрын-соңды мұндай нәрсені істеп көрмедім. Мұндай жетістікке жетпедім. Шамам келгенше тырыстым, бірақ қашан да жолым болмайтын еді » дейміз.
Басымызға күн туғанда, түйткілге кезіккенде міндетті түрде өзіміздің адал да сенімді артқы айнамызға көз саламыз. Бұл жағдайға қалай баға берерімізді ойлаймыз. Үнемі болмай­тын нәрсеге ұрынамын да жүремін. Осының бәрін жай ғана қоя салу керек. Жағдай тығырыққа тірелгенде ылғи сөйтемін ғой? » деп өзімізді жазғырып шыға келеміз. Өткеннің шегінен шығып, шектеуден арылғыңыз келсе, онда артқы айнаға қарауды доғару қажет. Шексіз мүмкіндіктерді қиялыңызда сипаттап үйрену маңызды. Жаңа модельге көшіңіз: өткенім келешегімдей емес. Өмірде мүмкін емес ештеңе жоқ дегенге, қалағаныңызға жетуге қабілетіңіз жетеді дегенге сеніңіз. Бастапқыда мұндай ойға сене алмауыңыз мүмкін. Меніңше, тура солай болады. Аздаған ыңғайсыздық сезінуіңіз де ғажап емес. Іштей осы ойға қарсы шығуыңыз да ықтимал. Ештеңе етпес. Сәті түскен са­йын осы сөздерді қайталап отырыңыз. Уақыт өте келе түпкі санаңыз бұл жағымды, жігер беретін ойды сіңіреді. Өмірде қалағаныңызға жету үшін қажетсіз шектеулерді жою керек. Бұған дейін олай істемесеңіз, онда әлдеқайда кеңірек ойлап үйреніңіз. He қалайтыныңызды анағұрлым анық әрі тиянақты сипаттаңыз. Соның бәрі мүмкін дегенге сенімді нығайту қажет. Осы сенімге ден қойып, күн сайын өзіңіз іштей қайталай беріңіз.
Ойлаған дүниеге қарай күн сайын бір қадам жасап, жылжи түсіңіз. Дегеніңізге жетпейінше тоқтамау керек, ештеңеден қорықпаңыз. Сәтсіздік деген жоқ, бәрібір жаңа бірдеңе үйренесіз, өсесіз, дамисыз, бұрынғыдан алда болуға қадам жасайсыз. Үнемі есте сақтаңыз, қазір қолда барыңызға бұрын қандай адам болғаныңыздың нәтижесінде жеттіңіз. Осы секүндтан бастап кім болатыныңызды тек өзіңіз шешесіз. Айқын мақсаттың жоғы Орта деңгейлі адамнан өмірдегі басты мұратын сұрасаңыз, алдыңызда тұрған сұраулы жүз бен ойлы көзді байқайсыз, не мына тектес жауап қайырар: « Мәссаған, шынымды айтсам, білмейді екенмін... » Ал осы сауалды сізге қойсам қалай болар екен? Қандай жауап айтар едіңіз? Орта деңгейлі адам өмірінің мақсатын түйіндей алмайды. Күн сайын не үшін оянып, ырқы мен ықтиярындағы мақсатын неге жасап жүргенін егжей-тегжейлі түсіндіріп бере алмайды. Көбіне адамдар бүгінімен өмір сүреді. Алдына ешбір маңызды мақсат қоймай күн кеше береді. Тірі жүрсем болды дейді. Талапсыз адамның көбі кейінгі күнін алдыңғы күннен жақсырақ өткізсем болды деген ойда. Олар кедергісі аз жолды таңдайды. Қысқамерзімді, бір сәттік рахаттануға ұмтылады. Жанына дерт сыйлайтын, ыңғайсыздық тудыратын дүниенің бәрінен бас сауғалап қашады.
Адам қайғы шекпесе, жаны ауырмаса, ол рухани тұрғыда өспейтінін, жетілмей қалатынын ескермейді. Тікелей сауда саласының үздігі атану үшін мансап жолымда арпалысқан жеті жылымның алты жылын күйбең тірлікпен өткіздім. Көбіне жеңілетінмін, жеңісім аз болды. Жетістігім тұрақсыз, тиянақсыз болып шықты. Әр күн қолымнан келетін жетістіктен гөрі азға қанағат етумен күн кештім. Бір күні күйбең тірліктен құтылудың құпиясын таптым. Ол үшін өмірде нақты бір реттілік болу ке­рек екен. Атымды компанияның Даңқ залында мәңгілікке жазып қалдырған соң, одан да биікке ұмтылып, арманыма қол жеткізуім керек деп шештім. Жеке адамдардың тұлғасын дамытатын коуч, баяндамашы, автор болғым келді. Алайда бұл компанияда әлеуетім толық ашылмады, яғни компаниядан баяғы күйбең тірлікті арқалап кетер едім. Осыны тоқтатуға кіріспесем, бұл ауыр салмақ кез келген өзге бастамада да жалғаса берер еді. Шынымды айтсам, сол кезге дейін төсектен дереу тұрғым келсе де, атып тұрарлықтай өмірлік мақсатым болмапты. Табысым біршама қомақты болса да, телефонды қолға алып, сатып алушыларға қоңырау шалатындай ниетім болмады. Содан келесі жылға өзім қалаған еркін өмірге, лайықты жетістікке жетемін деген айқын мақсат қойдым.
Осы мақсатымды басқа бір өмірлік мүддеме қостым ( иә-иә, мақсат бірнешеу болса да болады ): өзімшіл бола бермей, өзгелердің де өмірінің құндылығын арттыру, тобыма өзімнен тәжірибесі аздау 16 адам жинап, басын қосып, оларға жұмыс істеу тетігін көрсету; Солайша жас мамандарға апта сайын клиенттерге қоңырау шалудың тәсілін үйретіп, мақсатына жету үшін тегін қолдау көрсеттім. Бір жыл бойы оларға көмек көрсетіп отырдым. Осы екі мақсатымды жүзеге асыра жүріп, саналы түрде ой-назарымның бәрін, сөзім мен ісімді сол мақсатқа арнағанымнан мансап жолымда бұрын болмаған сату жетістігіне жеттім ( бұрынғы рекордыммен салыстырғанда 94 пайыз жақсарды ). Әрі бір топ сату өкілдеріне біздің компанияның 50 жылдық тарихындағы ең жоғары деңгейдегі тиімділікті көрсетуіне мұрындық болдым. Күйбең тірліктен құтылу үшін тиянақты мақсат керек, қандай екенін таңдауыңыз білсін. Жан қалауыңыздағы мақсат сізге шабыт сыйлайтындай, күн сайын талпындыратындай болсын. Дәл қазір, осы секүндта сізден өмірлік мақсатыңызды айқындаңыз десем, тым көп сұрағандай болармын. Десек те тезірек таңдау жасау керегін есте сақтаңыз.
Ең алғашқы мақсатыңыз өте қарапайым әрі амбициясыз ( мысалы, өмірімді және айналамдағы адамдардың өмірін қуанышқа бөлеу үшін жиі күлімсіреймін немесе араласатын адамымның бәрінен өмір құндылығын арттыру үшін не істеп берейін деп сұраймын ) бола берсін. Бұл өте маңызды және негізгі өмірлік мақсатыңызға қарай жасаған алғашқы қадамыңыз деп біліңіз. Бұл мақсатты кез келген сәтте өзгерте алатыныңызды естен шығармаңыз. Мақсатыңыз өзіңізбен бірге жетіліп, өсе береді. Маңыздысы – ертеңге қалдырмай, дәл қазір табуыңыз. Яғни соны жүзеге асырамын деп өмір сүріңіз. Қазір ғана атап айтқан мақсаттың бірімен жұмыс істесеңіз де болады ( біраз клиентім солай етті ). Мақсатты іздеп, жоқ жерден « қазып алудың » қажеті жоқ. Оны ойлап тауып, қолдан жасауыңыз керек. Жай ғана ол қандай болу керегін, қалай елестететініңізді анықтап алсаңыз болды. Мэттью Келли өзінің « Өмір ырғағы » ( The Rhythm of Life ) бестселлерінде әмбебап өмірлік мақсат туралы жазады. Меніңше, сол мақсатқа, яғни өзіміздің ең жетілген нұсқамыз болуға әрбіріміз ұмтылуымыз керек. Басқаша айтқанда, тұлғаңды дамытуға, өзіңді жетілдіруге ынта қою – дәл қазіргі кездегі өзіңнің ең үздік нұсқаң болу.
Арманыңа қарай адым тастау – өзге адамдарды да со­лай етуге шабыттандыру. Бұл сіздің де мақсатыңыз болта­ны абзал. Осы аптада белгілі бір күнді белгілеп, өзіңіздің өмірлік мақсатыңызды анықтап, ойлап табуға уақытыңызды арнаңыз. Мақсатыңызды ақ параққа жазып, үнемі көзге түсетін жерге іліп қойыңыз. Білесіз бе, « Таң шапағатын » орындау барысында соны жазуға уақыт табылады. Есіңізде болсын: қазіргі қиындығыңыздан әлдеқайда ауқымды мақсат ойлап тапсаңыз, әлгі қиындықтың бәрі ұсақ-түйек болып қалады, оларды тез еңсеретін боласыз. Ережені бұзып-жару әдеті Күйбең тірлік кешудің ең кең таралған, десек те көзге түсе бермейтін себебі – өзің үшін ережені бұзу. Әр таңдауымыз, әрекетіміз тек осы сәтке, нақты бір оқиғаға ғана қатысты деп қателесеміз. Мысалы, бір рет жаттығуға бармай қалсам не болар деп селқостық танытамыз. Жобаны кейінге қалдыра салсам, пайдасыз фастфудты жей салсам, еш жамандығы бола қоймас дейміз. Мұның бәрін ертең қуып жетуге, қателікті түзетуге болады деп жеңіл қараймыз. Алайда жаттығуға бармай қалсаңыз, ол тек бүгінге әсер етеді, ендігіде дұрысын таңдаймын деп ойласаңыз – қателескеніңіз. Негізінде, ақиқаттан алшақ дүниені елестету өте қиын.
Әрбір таңдау мен әрекеттің, тіпті ойдың өмірдегі шынайы әсері логикаға сүйенеді, оларды өзгерту мүмкін емес. Себебі әр ой, таңдау, әрекет кім болатыныңызды анықтап, өміріңіздің сапасын айқындайды. Харв Экер өзінің « Миллионер сияқты ойлан » ( Secrets of the Millionaire Mind ) бестселлерінде жазғандай, « бір нәрсені қалай істесең – бәрін солай істегенің ». Әр кезде дұрыс шешімнің орнына қарапайымын таңдай отырып, тұлғалық болмысыңызды қалыптастырасыз. Сондай шешімнің арқасында дұрыс әрекетті ғана емес, кез келген нәрсені де қарапайым әрі оңай жасайтын адамға айналасыз. Ал тек шешімі дұрыс әрекет жасап, тиімді шешім қабылдауды үйренсеңіз – өзіңізді тәртіпті, іскер ( көп адамда осы қасиет дамымай қалады ) болуға тәрбиелейсіз. Менің жақын досым Питер Вугд өзінің клиенттеріне « тәртіп өмір салтын қалыптастырады » деп үйретеді. Мәселен, таңертең оятқыш шырылдағанда, қайталау батырмасын баса саламыз ( ең қарапайым шешім ). Көбіміз бұлай бүгін ғана істеймін деп қате ойлаймыз. Шын мәнінде, осылай ету адам санасын өзіне бағындырады да, істеймін деп жоспарлаған, орындауға міндетті әрекетті кейінге қалдыра салуға болады деген ойға көндіреді. Ережені бұзатын әрекеттерді доғарып, жалпы көріністі толық көруге ынталануымыз керек.
Бір нәрсені анық түсініп алған абзал, әрбір істеген іс-әрекетіміз кім болатынымызға әсер етеді. Өзімізге қандай өмірді ұсынып, қандай өмір сүретінімізді анықтайды. Өміріңізді тұтас картина сияқты көріп үйренсеңіз, әр таңда уақытты ескертіп тұратын оятқыштың маңызы да артады. Таңертең оның дыбысы шыққанда, қайталауға басып, жата тұрайын дегенде мынаны ойлаңыз: « Тоқташы, сонда мен өзім армандайтын адам болмағаным ғой. Тіпті төсектен тұруға ерік-жігерім жетпей ме? Мен дәл қазір орнымнан тұрамын. Таңертең ерте тұрамын деген шешімді өзім қабылдап едім ғой. Діттеген мақсатыма жетемін, арманымдағы өмірді сүремін деген уәдемді орындаймын ». Не істегеніңізден гөрі кім бола бастағаныңыз әрдайым маңызды. Алайда қандай адам болатыныңыз әрекетіңізге байланысты. Өз ісіне есеп беру әдетінің жоғы Есеп беру мен жетістіктің арасында жіпсіз байланыс бар. Корпорация басшыларынан бастап кәсіби спортшыларға дейін, тіпті АҚШ Президенті де, барлық жетістікке жеткен адамдар да өзгенің алдында есеп береді. Есеп беру оларға талап етілген дүниені істеуге, қажетті нәтижеге жетуге күш-қуат берері анық. Есеп бермесе, жаттығуға келмейтін кәсіби спортшылар қатары көбейер еді. Олардың кейбірі солай істейтініне сенімдімін ( кейде өзім де солай ететінімді мойындаймын ).
Есеп беру міндеті болмаса, мұндай жағдайлар кең етек жая берер еді. Есеп беру – өз ісің мен еткен еңбегіңнің нәтижесіне өзгенің алдында алатын жауапкершілігің. Бұл әлемде есеп берудің алуан түрі болмаса, көп дүние істелмеген болар еді. Бала күннен 18 жасқа дейін жеткен әрбір жетістігімізге ересектердің ( ата-анамыз, мұғалімдер, бастықтар, өзге адамдар ) алдында есеп беру үшін жетеміз. Сол себепті көкөністерді жеп, үй тапсырмасын орындадық, тісімізді тазаладық, жуындық, белгілі бір уақытта ұйықтайтынбыз. Ата-анамыз бен мұғалімдер алдында есеп беру қажет болмаса, көбіміз сауатсыз, дұрыс тамақтана алмайтын, кір-қожалақ бала атанар едік. Жақсы ойлап табылған тәсіл, солай емес пе? Есеп беру қажеттілігі өмірімізді тәртіпке бағындырады. Бізді жетілдіріп, кемелдікке жеткізеді, ешқашан жете алмастай көрінген нәтижеге жеткізеді. Өкінішке қарай, сіз де, мен де әрбір әрекетімізге есеп беруге ұмтылмайтынбыз. Өзге балалар сияқты, жеткіншектер мен жастар секілді бұл қажеттілікке төзіп бақтық. Есеп беруді ересектер талап еткендіктен, көбі есейе келе бейсана түрде қарсы шығып, тіпті есеп берер мезетте ренжіп жатады. Он сегізге толған шақта еркіндіктің әр түйіріне қуанамыз. Есеп беруден қилы тәсілмен құтылып кетуге тырысамыз.
Ол құдды бір оба сияқты аурудай қорқамыз. Басымызды ала қашып, күйбең тірліктің иіріміне түсіп, теріс әдеттерге үйір боламыз. Соған сай ойлау жүйесі қалыптасады. Жалқаулық, жауапкершіліктен қашу, оңай жолын табу. Мұндай әдеттердің жетістікке жеткізуі екіталай. Енді өзіміз есейгенде зор жетістікке ұмтылып, болмысымызды жетілдіруге талпынған сайын жауапкершілікті сезініп, есеп беру жүйемізді қалыптастырамыз. Мұндай жауапкершілікті кәсіби коуч, ұстаз, жақсы дос не отбасындағы бір туыс үйретуі мүмкін. Статистика бойынша, адамдардың 95 пайызы оқыған кітабынан алған білімді іске асырмайды. Себебі ешкім талап етпейді. Бұл жағдайды өзгертудің тамаша бір амалы бар. Есеп беретін серіктес табуға кеңес беремін Денеңізді шынықтырамын не жаттығу залына барамын деп ниеттеніп, алайда сол мезетте ештеңе істегіңіз келмегендіктен, бармай қалған сәттеріңіз болды ма? Әрине, болды. Мұндай күндер бәрінде болады. Ал сол жаттығу залында не жүгіру алаңында біреу сізді күтіп тұрғанын білсеңіз, қайтер едіңіз? Өзгенің алдында жауапкершілігіңіз болса, істеуіңіз керек істі орындау ықтималдығы артады. Осы кітапты оқи отырып, есеп беретін адамды табуға кеңес берер едім. Досыңыз, әріптесіңіз не туысыңыз болса да болады.
Оған өзіңіз орындап жүрген әдістерді айтып беріп, Facebook-тегі « Таң шапағаты » қауымдастығына кіріп көр деп кеңес беріңіз. Осылай етсеңіз жаныңызда әрдайым кезекті деңгейге өткісі келетін бір адам болмақ. Бір-біріңіздің алдыңызда есеп беріп, өзара қолдау көрсетіп, қолпаштап отырасыздар. Тіпті Facebook-тегі « Таң шапағаты » қауымдастығынан көмек сұрасаңыз да болады. Мәселен, мынадай хат жазыңыз: « Мен сияқты өз өмірін жақсартқысы келетін, өмірді өзгертетін 30 күндік бағдарлама бойынша есеп беруге көмектесетін серіктес адам іздеймін ». Сізге жауап беретін әр адам « әсер ету шеңберіңіздегі » адам екенін біле жүріңіз. Бұл әрекетті бүгіннен қалдырмай орындаңыз. Міндетті түрде телефон шалыңыз, хат жазыңыз, электрондық поштасына хат қалдырыңыз, достарыңыздың бірін « Таң шапағаты » дейтін саяхатқа бірге шығайық деп көндіріңіз. Осы кітапты бірге оқып, 10-тарауда жазылған « Таң шапағаты: өмірді өзгертетін 30 күндік бағдарламада » серіктес болуды ұсыныңыз не Facebook-тегі « Таң шапағаты » қауымдастығына кіріп шығыңыз. Бұл әдісті қолданып жүрген адамдармен байланыс орнатып, солардың арасынан өзіңізге лайық серіктес табуға кеңес беремін.
Қатардағы әсер ету шеңбері Ғалымдардың зерттеуінше, кез келген адамның бойында өз уақытының көп бөлігін бірге өткізетін кем дегенде бес адамның болмысы бар екен. Жаныңызда жүретін адамдар өміріңіздің сапасын анықтайтын өлшеуіш бола алады, әрі кім болатыныңызға да ықпал етеді. Егер жан-жағыңызда еріншек, ішпыстырарлық адамдар, үнемі мәнсіз өмірін ақтап отыратындар болса, ендеше, сіз де солар сияқты боласыз. Көңіл-күйі көтеріңкі, күліп жүретін адамдармен араласыңыз. Олардың өмірлік көзқарасы, көңіл-күйі сізге де әсер етпей қоймайды. Күн өткен сайын сол адамдарға ұқсап кетесіз. Бұл жетістік, денсаулық, тәннің жетілуі, бақыт, табыс сияқты өмірдің барлық саласын қамтиды. Достарыңыз бақытты әрі оптимист болса, солардың айналасында жүріп-ақ еш сиқырсыз бақытқа кенелесіз. Оптимиске айналасыз. Достарыңыз жетістікке жеткен, жылдық табысы 100 000 долларды құрайтын болса, сіз бұдан әлдеқайда аз ақша тапсаңыз да, солардың әсер ету шеңберіне енген соң, ойлау жүйеңіз достарыңызға бейімделіп, оларды табысқа жеткізген әдеттерді бойыңызға сіңіресіз. Әрқайсының позитив ойлары мен жетістігі сізге де әсер етеді. Ал бірге жүретін адамдарыңыздың көбі тағдырына на­лып, айналасынан тек жамандықты байқағыш келсе, сіз де сондай боласыз.
Достарыңыз өмірін жақсартқысы келмесе, тек қаржылық қиындығын айтудан жалықпаса, олар сізді өмірлік жетістікке шабыттандыра қоймас. Өкініштісі, өмірден өз орнын тапқысы келетін көп адамды ет жақындары етегінен тартып, алға озуына мүмкіндік бермейді. Бұл қатарда отбасыңыз болса, тіпті қиын. Мықты болуыңыз керек. Өсуге, жетілуге ұмтылдырмайтын адамдармен қарым-қатынасыңызды азайта беріңіз. Ештеңеге қарамастан, ішкі әлеуетті толық ашуға, пайдалануға тырысыңыз. Сізге сенетін, болмысыңызды мақтан тұтатын, барам деген жеріңізге жетуге көмектесетін адамдарды іздеңіз. Мынаны біле жүріңіз: араласатын ортаңызды жақсарту үшін керек адамдарды талмай іздеп, өзіңізге тартыңыз, себебі мұндай адамдар өмірімізге өздігінен келе салмайды. Ондай адамды табуға көмектесетін бірнеше амал бар: Қандай да бір интернет-қауымдастыққа қосылыңыз. Сонда өзіңіз қызығатын саладан пікірлес адам­дар табасыз. Ашық топқа мүше болыңыз, не өзіңіз жаңасын құруыңызға да болады. Егер кәсібіңіз бар болса, өнім не қызмет сататын кәсіби маман болсаңыз, онда бизнес-контакті көп маркетинг топқа қосылуыңызға болады. Жоғарыда атап өткен үнемі позитивке үндеп, өмірге құлшыныс сыйлайтын Facebook-тегі интерактив « Таң шапағаты » қауымдастығына қосылуды ұсынамын. Мұнда әртүрлі пікірлес жандарды табасыз.
Яғни өзін жетілдіруге ұмтылатын, жетістіктің кезекті деңгейіне өткісі келетін және сол мақсатын орындау барысында өзгелерге де дегеніне жетуге көмектесетін адамдармен танысасыз. Адам баласы ұжымдасып өмір сүргенді жақсы көреді. Бұл көбіне күйбең тірлік кешетін адамдарға тән. Бөгде адамның үрейі мен сенімсіздігі мүмкіндігіңіздің жолында кесе-көлденең тұрмасын. Осыған абай болыңыз. Өз-өзіңізге бере алатын ең маңызды уәденің бірі – араласатын орта мен әсер ететін шеңбер аясын әрқашан тоқтаусыз жаңартып, жақсартып отыру болсын. Өмір құндылығын арттыратын, барлық жақсы қырыңызды аша түсетін адамдарды іздеңіз. Әрине, өзіңіз де өзгеге сондай қарым-қатынас жасауға тырысыңыз. Айтпақшы, бұл ізденісті досыңыз, туысыңыз, әріптесіңізге « Таң шапағатын » өзіңізбен бірге қолданып, есеп беруді үйрететін серіктес бол деп айтуға тағы бір себеп деп қабылдаңыз. Ұсынысыңызды қабылдаса, ол адамның өмір құндылығын арттырып, тұлғасын дамытуына себепкер боласыз. Сол арқылы ол да сізге жақсы әсер етеді. Тұлғаңды дамытуға көңіл бөлмеу Жим Рон – менің үлгі тұтатын ұстазымның бірі. Өмірімді өзгерткен көптеген философиялық оймен таныстырған да сол еді. Меніңше, сол ойлардың ішіндегі ең ұлысы: « Біздің жетістігіміздің деңгейі тұлғамызды дамыту деңгейінен аса қоймайды.
Себебі біз кім болсақ, соған лайық деңгейдегі жетістікті өзімізге тартамыз ». Нақтырақ түсіндірсек, өмірдің әр саласындағы жетістігіңіз тұлғаңызды дамытуыңызға тәуелді, яғни біліміңіз, дағдыңыз, ұстанымыңыз әдет пен соған сай дүниелерге келіп тіреледі. Бұл мәселені басында да талқылаған едік. Аз уақытқа осы тақырыпқа қайта оралуды ұсынамын. Мұны түсіндік, бұған бәрі келіседі. Алайда көбіміз күн сайын өзімізді 10-деңгейлі адамға айналдыруға инвестиция салуға шорқақпыз. Соның кесірінен өзіміз, шын мәнінде, ұмтылып жүрген денсаулыққа, бақыт пен күш-қуатқа, махаббат пен белгілі бір кәсіпте жетістікке жете бермейміз. Мұнан кейін барып айқын түсінік қалыптасып, санаңыз бұл әдісті қабылдайды. Қазіргі деңгейден өсіп, өмірдің әр саласында келесі деңгейге өтудің жолын көздейсіз. Сонда таныған дүниеңізді жүзеге асыруда айтарлықтай жетістікке жетесіз. Есіңізде болсын: өткен өміріңіз қандай болса да, қазір бәрін өзгерте аласыз, ешкімдікіне ұқсамайтын өзгеше өмірді өзіңіз құрасыз. Ол үшін өн бойыңыздан жарқын болашаққа ұмтылатын адамды жетілдіріңіз. Сол өмірге оңай жетелеп, әр салада лайық жетістік шыңына шығарады. Жетістіктің тұрақты сақталуын әрдайым қамтамасыз етеді. Өзіңізді жетілдіруге уақыт таппасаңыз, онда уайым-қайғымен, жан дертімен үздіксіз күресте өмір сүруге тура келеді.
Кейінге қалдырмау әдетінің жоғы Бәлкім, біздің күйбең тірлік кешуіміздің, өркениетті қоғамның 95 пайызының әлеуеті толық ашылмай қалуының, өзі қалаған өмірге қол жеткізе алмауының басты себебі – өзін жетілдіруге асықпауынан, яғни өмірін жақсартуға ынталанбауынан. Адамдар жалпы « әйтеуір бір күні, тек қазір емес » деген ұстаныммен ғұмыр кешіп, өмір өздігінен жалғаса береді деп ойлайды. Мұның ақыры немен тынады? Мұндай ұстаным ешқашан өзгермейді, осының бәрі өмірді ашылмаған әлеуетке, өкінішке, бітпейтін қиындыққа әкеліп тірейді. Бір күні оянып, « сайтан алғыр, не болып жатыр!? Неге мен түкке тұрғысыз күйбең тірлік кешіп жүрмін? Осындай деңгейге қалай түстім? » деп ойланасыз. Бір ақиқатты есте сақтағаныңыз жөн: басқа уақытқа қа­рағанда қазіргі сәттің маңызы зор. Өйткені дәл қазір және осы шақта істегеніңіз қандай адам болатыныңызды анықтайды. Кім болатыныңыз әрмен қарай өміріңіздің сапасы мен бағытын дұрыстайды. Дәл бүгін экстраординар өмір сүретін адам болғыңыз келсе, осы сәттен бастап кім болатыныңызға қатысты жауапкершілікті алып үйреніңіз. Әйтпесе ертең, келесі апта, арғы ай, келер жыл қазіргі жағдайыңыздан артық боларына қандай кепілдік бар? Ештеңе өзгермейді. Сеніңіз.
Сондықтан дәл қазір ештеңені кейінге қалдырмай, мақсатты түрде әрекет ету керек. Белді бекем буатын кез жетті. БЕЛДІ БЕКЕМ БУУ Сонымен, адамзат баласының 95 пайызы күнделікті өмірлік қиындықпен күресетінін мойындадық және қабылдадық. Егер өзіміз басқаша ойлап, өмір сүру жауапкершілігін дереу қолға алмасақ, онда бізді де тура сондай жағдай күтіп тұр. Күйбең тірлік кешкізетін басты себептерді атадық. Үнемі сақ болып, сол себептерден құтылуға барымызды салуымыз керек. Бұл үшінші қадамда өзіңізге қатаң талап қою қажет. Дәл бүгін бәрін басқаша істеймін деген шешім қабылдаңыз. Ертең емес, келер аптада не айда емес. Армандаған өміріңізге жету үшін дәл бүгін қандай шешім қабылдау керек екенін анықтаңыз. Тұлға ретінде бұрын жетпеген жетістікке жету үшін, кәсібіңізде табысқа кенелу үшін дәл бүгін шешім шығарып, соған сай өмір сүруге дайын болу қажет. Бұрын-соңды істемеген дүниелерді жасауға, мойныңызға сондай міндетті алуға әзірсіз бе? Күйбең тірліктен шаршадым, енді бұлай өмір сүрмеймін деп шешім қабылдаған сәттен бастап өміріңіз өзгереді. Бүгін ғұмырыңыздағы ең маңызды күн екенін білген мезетте бәрі өзгеше болады. Дәл қазір және осы сәт кез келген басқа уақыттан маңызды екенін сезінгеніңізде бәрі өзгеріп сала береді.
Себебі әр күн сайын кім болғаныңыз қабылдаған шешім мен әрекетіңізге байланысты. Бүгін кім болғаныңыз ертең кім болатыныңызды анықтайды. Күйбең тірлік бәріміз үшін қауіпті. Себебі қатардағының бірі болып күн кешу – саналы не бейсана таңдауымыз. Ертең де дәл осындай адам болып қала береміз. Күйбең тірлік сол адамның өзі үшін еш жауапкершілікті сезінбей, білуге, өсуге, дамуға, жетілуге ұмтылмайтынын көрсетеді. Экстраординар адам болу үшін, әрине, бұл экстраординар жетістік деңгейіне жетелейді, мүлде басқаны таңдау қажет, өзіңіз үшін үздіксіз білім іздеп, « меніңізді » көтеруге, кешегіден бір саты болса да биік болуға ұмтылуыңыз керек. Қолыңыздан келер жақсылыққа ұмтылмай, азға қанағат ете берсеңіз, өкініштен өзегіңіз өртенетін болады. Сүреңсіз күндер аптаға ұласады, апта айға, ай ақырында жылдарды құрайды. Дәл қазір өзімізді жетілдіруді бастамасақ, кемелдендірмесек, әрбір әрекетімізді түземесек, онда өзімізді бақытсыз өмір сүріп, күйбең тірлік кешуге мәжбүрлейміз және әлеуетіміз толық ашылмаған күйінде қала бермек. Дәл қазір өзгермесек, онда өміріміз де сол баяғы қалпында тұра береді. Өзіміз жақсармасақ, өміріміз де жақсармайды.
Егер уақытымызды өзімізді дамытуға жұмсамасақ, онда өміріміз толыққанды, қызықты болмайды, жетістік те төбесін көрсетпейді. Осы шындықты білсе де, көп адам күнде таңертең бәз-баяғы қалпында оянады. Жақсы жаққа өзгеруге еш ұмтылмайды. Өмірден әлдеқайда зор дүниені күтеріңізге күмәнім жоқ. Мен, мысалы, көп жақсылық күтемін. Өзіңізге адал болсаңыз, онда өміріңіздің өте қызықты өтуін қалайтыныңызды мойындаңызшы. Міндетті түрде бай не атақты болу деген сөз емес, әркімнің арманы әртүрлі ғой. Бұл дегеніңіз – өз таңдауыңыздағы экстраординар өмірді сүру. Өзіңіз қалаған ғұмырды кешу. Өміріңіздің қай саласын қадағалағыңыз келсе, соны назарда ұстау. Өзіңіз құрған шарттармен өмір сүру. Армандаған дүниеге қол жеткізу, болсам деген адамға айналу. Ақталмайсыз. Өкінбейсіз. Мәнді, қызықты, толыққанды ғұмыр кешесіз. Талай бестселлердің авторы Робин Шарма былай дейді: « Бұл дүниедегі ең қайғылы жайт – өмір аяғына таяған уақытта артыңа өкінішпен қарау, қолыңнан бұдан да зорын істеу келетінін біле тұра, істемегеніңе өкіну ». Мұндай мәнсіз өмірді көп адам өзі құрып алады. Алайда бұл сіз де дәл солай етуіңіз керек деген сөз емес.
Дәл бүгін беліңізді бекем буып, күйбең тірлік кешпеймін деп ұйғарып, жақсы өмірге ұмтылуыңызға әбден болады. Ұлылыққа жетер құқығыңыз бар. Таңдау жасап, қиялыңыздағы ғұмырды шындыққа айналдыруыңызға еш кедергі жоқ. Өміріңіз жеткенше қайратты болып, махаббат пен денсаулыққа, бақыт пен жетістікке кенеліп, қаржылық табысқа жетесіз. Арман еткен дүниенің бәрін уысыңызға түсіре аласыз. Алдымен өте маңызды бір сұраққа жауап беріңізші... 4-ТАРАУ. БҮГІН ТАҢЕРТЕҢ НЕ ҮШІН ОЯНДЫҢЫЗ? ЖОРЖ ЛОРИМЕР « Таңертең жасаған бірінші жоралғы өте маңызды, өйткені сол әрекетіңіз ақылыңызды жүгендеп, күннің өзге бөлігін басқарып кетеді ». ЭБЕН ПАГАН, америкалық кәсіпкер әрі коучер Жалпы, таңертең төсектен не үшін тұруыңыз керек? Осыны бір сәт ойлап көріңізші... Таңертең не себепті оянып, не істеу үшін тұрасыз? Тәтті ұйқыңызды не үшін қиясыз? Өзіңіз қалаған соң тұрасыз ба? Әлде тұрғыңыз келмей, тұрмасқа болмайтындай уақыт жеткенше жата бересіз бе? Жұртқа ұқсасаңыз, оятқыштың жағымсыз дауысынан оянасыз. Төсектен зорға тұрасыз. Өйткені бір жаққа баруыңыз, бірдеңе істеуіңіз керек. Әлдекімге жауап беріп, тағы біреуіне қамқорлық танытуға тиіссіз. Көп адамға таңдау ықтияры берілсе ( сізде таңдау еркі бар ма?
Әрине, ереже бұзуымыз – қалыпты нәрсе. Іштей ояну ка­жет екенін біліп тұрсақ та, оятқыштың қайталау батырмасын басамыз. Алайда қарсылығымыз ғаламшарға « белсенді, саналы өмір сүргеннен гөрі төсекте аунап-қунап тағы жата тұрсам деп едім: мен армандаған өмір осы » деген белгі жіберетінін сезбейміз де. Көпшілігіміз күйбең тірлікке, әлеуетіміздің толық ашылмауына көндігіп кеттік. Шындығында, бізге бұл ұнамайды. Жан дүниеміз күйзеледі. Жетістіктің, жетілудің, өзіңді дамытудың өзге деңгейі барын білеміз. Соған жете аларымызды да білеміз. Тіпті бір жерден аттап баса алмай тұрғанымызды сеземіз. Тек орнымыздан қозғалу үшін не істеу керегін білмей далмыз. Соңғы минутқа дейін төсектен тұруды кейінге ысыра берсеңіз, онда былай деп ойлап көріңіз: төсектен тұрғыңыз келмеуі – өмір сүруге қарсылық танытқаныңыз. Оятқыштың қайталау батырмасын басқан сайын бүгіннің басталуына наразылық танытқаныңыз – арман еткен өміріңізді құруыңызға қарсы болғаныңыз. Егер әр күніңізді қарсылықтан бастасаңыз, айналаңызда қандай керітартпалық барын анықтап, зерделеңізші. Оятқыш дыбысына « О, жоқ, тұратын уақыт болыпты ғой! Ояну керек.
Бірақ тұрғым келмейді, тұрмай-ақ қояйыншы » десеңіз, мұныңыз, шындығында, « өз өміріммен өмір сүргім келмейді, толыққанды ғұмыр кешуді қаламаймын » дегенді білдірері сөзсіз. Күйзеліске түскен адамның көбі таңғы уақыт олар үшін ең ауыр кез екенін мойындайды. Үреймен оянады. Неге десеңіз, кейде жек көретін жұмысы үшін, кейде қиюы қашқан қарым-қатынасы үшін... Кейбіреулер айтарлықтай себебі болмаса да, өзін таңертең жайсыз сезінеді. Мұның бәрі – күйзелістің кесірі. Күйзеліс адамның психикасы мен санасына қатты әсер ететіні белгілі емес пе?! Ал таңғы көңіл-күй күннің қалай өтеріне әсер етеді. Жүре келе бұл тұйық шеңберге айналады. Уайым-қайғымен оянған адам күні бойы сол уайымның әсерінен арыла алмай жүреді. Ұйықтар кезде алаңдаумен, күйзеліспен жатар болса, меланхолия үздіксіз жалғасып, үсті-үстіне қайталана береді. Мұндай кезде адам тұнық ой мен қуаттан, құлшыныс пен ішкі күштен айырылады. Ал мұның бәрі – күн сайын нақты бір мақсатқа арналатын жан байлығы. Оянуға қарсылық таныту күн сайын ғаламшарға « тұрмасам екен, өзім қалаған өмірді қалыптастырмасам екен; төсекте жата бергім келеді; ештеңені сезгім келмейді » деген белгі жібереді.
Егер таңертең қуанышпен оянсаңыз, бүгінгі мақсатыңыз айқын болса, онда міндетті түрде арман еткен өмірін сүргісі келетін жолы болғыш жандардың қатарына қосыласыз. Ең бастысы, осы әрекетіңіз сізді бақытқа бөлейді. Таңертең ояну тәртібіңізді өзгертумен бүкіл өміріңізді өзгертесіз. Сөзіме сеніңіз деп мәжбүрлемеймін, дегенмен ерте тұрып, өмірде көптеген жетістікке жеткен Опра Уинфри, Тони Роббинс, Билл Гейтс, Говард Шульц, Уэйн Дайер, Томас Жефферсон, Бенжамин Франклин, Альберт Эйнштейн, Аристотель сияқты және көптеген өзге адамдар сөзіме дәлел. Бәрінің атын атау мүмкін емес. Ешкім ешқашан бізге таңертең өмірге құлшыныспен тұру керек деп үйретпеген. Шын ниетпен оянған адам өмірін күрт өзгерте алады. Күн сайын жұмысқа кешікпесем, сабақтан қалмасам, өзіңізге мұқтаж туыстарыңыз бен жақындарыңызға көмектесуге кешікпесем болды деп, ақырғы минутқа дейін төсекте жата беретін болсаңыз, ал үйге келген соң ұйықтар уақыт таяғанша тек теледидар алдында отырсаңыз ( мен де солай етуші едім ), онда сізге сұрағым бар: « Қалағаныңыздай, арман еткеніңіздей, лайықты денсаулық, бақыт, махаббат, байлық, жетістік, еркіндік деңгейіне жететіндей етіп өзіңізді қалай, қашан тәрбиелемексіз?
Өмір туралы ойламау үшін жаттанды іс-әрекетті ойланбастан қайталай бермей, шын мәнінде, қалағаныңыздай өмірді қашан сүресіз? Егер сіздің фәни дүниеңіз өзіңіз арман еткендей болуы мүмкін десем, сенер ме едіңіз? » Өміріңізді өзгерту үшін бүгіннен артық күн болмас, бұрынғы қалпыңыздан бас тартып, арманыңыздағы бейнеңізге айналуды бастаңыз. Сол адамға қалай айналуды қазір қолыңызда тұрған кітаптан артық үйрететін кітап жоқ. ҚАНША CAFAT ҰЙЫҚТАУ ЖЕТКІЛІКТІ? Әр адам үшін ұйқы уақыты – ерекше мезет. Сондықтан ол адамның жасына, тегіне, жалпы денсаулығына, денесінің шымырлығына, көптеген басқа қасиетіне тәуелді. Басқаша айтқанда, сізге тек 7 сағат ұйқы жеткілікті болса, онда бәз біреуге бақытты және өнімді өмір сүру үшін 9 сағаттан артық уақыт керек болуы мүмкін. Ұлттық ұйқы қорының мәліметтеріне сүйенсек, ғалымдардың зерттеуі бойынша, тым ұзақ ұйқы ( 9 сағаттан астам ) адамның науқас екенінің белгісі екен ( түрлі ауру мен кездейсоқ жағдайлардың кесірі ), кейде тіпті өлімге жеткізетін жайттар да кездескен. Сондай-ақ ұйқышылдықтың күйзеліске ұрындыратыны анықталған. Дегенмен әдетте бір-біріне қарсы келіп жататын сансыз зерттеулер мен сарапшылардың пікірінше, қажетті ұйқының мөлшері өте құбылмалы. Сондықтан нақты осынша сағат деп ештеңе ұсынбаймын.
Оның орнына өзіме жасаған тәжірибелерімнің нәтижесін бөлісейін. Оған қоса, адамзат тарихындағы ең атақты, ақылды адамдардың ұйықтау әдеті туралы айтайын. Бірден ескерте кетейін, менің кейбір идеяларым мен түйген ойларым күмәнді көрінуі мүмкін. СЕРГЕК ОЯНУДЫҢ ТӘСІЛІ ( AЗ ҒАНА ҰЙЫҚТАҒАН СОҢ ) Әртүрлі уақыт аралығында ұйықтап көріп әрі « Таң шапағаты » тәсілін қолданып, менің теориямды сынақтан өткізіп жүрген көптеген адаммен сөйлесіп, анықтағаным: ұйқының денені сергітуіне адамның қанша сағат ұйықтасам деген жеке ұстанымы әсер етеді екен. Яғни ояна салғанда өзімізді қалай сезінгеніміз көп жағдайда қанша сағат ұйықтағанымызға емес, ойымызға, көңіл-күйімізге байланысты екен. Жете түсіндірейін. Мысалы, жақсы ұйықтап түру үшін 8 сағат керек десеңіз, ал өзіңіз түнгі 12-де жатып, таңғы сағат 6-да тұруға мәжбүр болсаңыз, жатар алдында « қап, әттеген-ай, небәрі 6 сағат ұйықтайтын болдым, кем дегенде 8 сағат ұйықтауым керек қой. Таңертең ұйқым қанбай, шаршап тұратын болдым-ау » дерсіз. Оятқыштың дыбысын естігенде қайтесіз? Көзіңізді тырнап ашып, тұру керек деп ойлайсыз. Сол сәтте бірінші ой қандай болмақ? Жатар алдында ойлағаныңыздай: « Құдайым-ау, бар-жоғы 6 сағат ұйықтадым. Ұйқым қанбады ».
Бұл сәуегейлік сияқты, өз басыңызға өзіңіз қайғы шақырасыз. Сергек әрі жақсы демалып тұру үшін 8 сағат ұйықтауым керек деп, алайда содан сәл аз ұйықтасаңыз, өзіңізді жақсы сезіне алмайсыз. Ұстанымыңыз бен ойлау жүйеңізді өзгертіп көрерсіз? Жан мен тән арасындағы байланыс аса маңызды. Сол себепті өміріміздің әр саласына жауапкершілікпен қарауға міндеттіміз. Әрі неше сағат ұйықтағанымызға қарамастан, күн сайын сергек, көңілді оянуға да тиіспіз. Әртүрлі уақыт аралығындағы ұйқыны зерттедім. Төрт сағаттан тоғыз сағатқа дейін. Тағы бір өзгеріс енгізер жағдай – кеш батқанда өзімді неше сағат ұйықтайтыныма қарамастан, таңертең сергек тұратыныма сендіруім еді. Басында әркелкі уақытта ұйықтап жүрдім. Түнде осынша уақыт ұйқымды қандыруға жетпейді, ұйқысырайтын болдым деп айтатынмын. Төрт сағаттан соң шаршап, әрең ояндым. Бес сағат ұйықтаған кезде де шаршаңқы болып ояндым. Алты сағаттан соң да... Өздеріңіз де түсінген боларсыздар, ұйқым қанбай, селсоқ ояндым. Жеті сағаттан... Сегіз сағаттан... Тоғыз сағаттан соң да... Қанша сағат ұйықтасам да, таңертең оятқыш шырылдағанда қандай күйде оянуыма, жай-күйіме еш әсері болмады. Сосын тәжірибемді жалғастырдым.
Бұл жолы жатар алдында « ертең сергек, күш-қуатым тасып тұрамын » деп сендірдім. Бес сағат – таңертең өзімді сергек, тың сезінуге әбден жеткілікті уақыт. Менің организмім неше турлі ғажайыпқа қабілетті, солардың ең кішкентайы – 5 сағат тыныш ұйықтағанда жинайтын күш-қуатым. Шынайы өмірімді ниетіммен қалыптастыратыныма сенімдімін. Сондықтан ертең таңертең тағдырыма мейлінше риза қалпымда келер күнді сергек әрі куанышпен бастаймын » деген нұсқаны таңдаймын. Түсінгенім, неше сағат ұйықтасам да – мейлі 9, 8, 7, 6, 5 немесе 4 сағат, ұйықтар алдында өзіме осы уақыт тынығуыма әбден жеткілікті десем, таңертең күш-қуатым тасып, бұрынғыдан жақсы күйде оянамын. Сөзіме сеніңіздер демеймін, тәжірибе жасап көріңіз. Сонда қанша сағат ұйықтаған абзал? Оның анығын өзіңіз білерсіз. Егер ұйықтау мен ояну сізге қиын болса, ендеше, Шон Стивенсонның « Ақылмен ұйықта: дұрыс ұйықтап тәнің мен денсаулығыңды жақсартып, өмірде зор жетістікке жеткізетін 21 кеңес » ( Sleep Smarter: 21 Proven Tips to Sleep. Your Way to a Better Body, Better Health, and Bigger Success ) деген кітабын оқуды ұсынамын. Жан-жақты ғылыми зерттеулерге сүйене отырып жазылған ұйқы туралы ең тамаша кітап.
ҚҰПИЯ ЯКИ ӘР АТҚАН ТАҢ ҮШІН ЖАҢА ЖЫЛ КЕЛГЕНДЕЙ ҚУАНУ Шынайы бақытты болып оянған таңыңызды еске түсіріңізші. Бәлкім, асыға күткен демалысқа шығып, алысқа аттану үшін таңғы рейске үлгеру керек болған шығар? Бәлкім, көптен күткен жұмысқа орналасқанда асыққан алғашқы күніңіз не мектепке баратын алғашқы күн. Яки үйлену тойыңыз өткен күн не туған күніңіз. Шынымды айтсам, балалық шақтағы Жаңа жыл қарсаңында оянатын таңнан артық ерекше толқитын күн есімде қалмапты. Бәлкім, сізде де солай шығар? Қалай болғанда да ояна сала қатты қуанған күніңізді есіңізге түсіріңізші. Сол күні төсектен сүйретіліп, әрең тұрып па едіңіз? Әй, қайдам! Тұра сала өзімізді сергек сезініп, бақытқа бөленеміз. Атып тұрып, көрпені лақтыра сала сол күнді қарсы алуға құлшынамыз ғой. Ал енді күн сайын солай болатынын елестетіп көріңіз. Мүмкін емес деймісіз? Әбден мүмкін. Бір рет емес, күн сайын осылай оянуды әдет қылу. Күн сайын төсектен белгілі бір мақсатпен тұратын, тұру керек болған соң ғана емес, шын ынтаңызбен оянғыңыз келіп, күнде оянуға арнайы уақыт бөліп, өзіңізден экстраординар, толыққанды, көңіліңіз толатын өмірді таңдайтын адамды тәрбиелейсіз.
Сіз бен біз сияқты адамдарға тигізген септігі зор. ҰЙҚЫДАН ОЯНУДЫҢ 5 ҚАДАМДЫҚ СТРАТЕГИЯСЫ ( ОЯТҚЫШТЫҢ ҚАЙТАЛАУ БАТЫРМАСЫН БАСУДАН БАС ТАРТҚЫЗАТЫН ӘДЕТ ) « Мән берсек, оятқыштың қайталау батырмасын басып қойып, ұйықтай берген ақылға конымсыз. Бұл « таңертең тұрғанды жек көремін, сондықтан да қайта-қайта қайталау батырмасын баса беремін » деумен бірдей ». ДЕМЕТРИ МАРТИН, сықақшы « Таң кешірек атса, ол бізге ерекше ұнар еді ». Авторы белгісіз Қазір сіздерге түсіндіргім келген стратегия болмағанда, мен де оятқыштың дыбысын елеместен, ұйықтап жата берер едім не қайта-қайта қайталау батырмасын басып, « жата тұрайыншы » дер едім. Өзімнің ескі шектеулерімнің шегінен шыға алмай, мен « таңмен таласа тұратын адам » емеспін деп ақталар едім. Негізі, бұл дүниеде ешкім ерте тұрғанды ұнатпайды дейді. Алайда таң алагеуімнен оянып алған сәттегі сезімді бәрі жақсы көреді. Бұл дене шынықтырғанға ұқсайды: көп адам өзін жаттығу залына баруға мәжбүрлейді, бірақ келген соң өзін сондай жақсы сезінеді. Ерте тұру, әсіресе белгілі бір мақсатпен ерте тұру адам бойындағы ерекше қуанышты оятады. Сосын күш-қуатымыз артып, күні бойы сергек жүреміз. ОЯНҒАНДАҒЫ МОТИВАЦИЯ ДЕҢГЕЙІН ҚАЛАЙ АРТТЫРАДЫ?
Таңертең оятқыш дыбысы шыққанда, көп адам ештеңе сезбей ұйықтап жатады. Олар үшін ояна сала жылы төсектен тұру әлемдегі ең сорақы тірлік болып көрінеді. Оятқыш шырылдаған сәтте оянғандағы мотивация деңгейін 1-ден 10-ға дейін ( 10 – толық дайындықтың, күнді бар ілтипатыңызбен қарсы алуды қалайтыныңыздың белгісі, ал 1 деген әлі жата тұрайыншы дегенді білдіреді ) өлшеңіз деп сұраса, көбі, бәлкім, 1, әрі кетсе 2 деп бағалар еді. Ұйқылы-ояу тұрғанда оятқыштың қайталау батырмасын баса салып, қайта ұйықтау – қалыпты жағдай. Күніңді сергек, қуанышпен өткізу үшін таңертең ерте оятатын мотивацияны қалай арттыру керек? Оянғандағы мотивация деңгейі 1 немесе 2-ден аспаса, не істеу керек? Күннен-күнге алға жылжи отырып, сол нәтижеге жетуге болады. Өзіме көмектесетін 5 қадамды атап өтейін. Маған көмектессе, онда сізге де оятқыштың қайталау батырмасын ұмыттыратыны анық. Осы ережелерді қайталасаңыз, қанша жерден ерте тұрсаңыз да, оянғанда сергек, сабырлы боласыз. Бұрынғыдан мүлде басқаша күйде оянасыз. ҰЙЫҚТАР АЛДЫНДА НИЕТТІ ДҰРЫСТАУ Оянудың алғашқы кілті – мына нәрсені ұғуда: оянғанда ойыңызға бірінші келетіні – ұйықтар алдындағы ақырғы ойыңыз.
Мысалы, көбімізде жата сала ұйқы келмей, ары-бері аунақшып, мазасызданатын, әсіресе ертең Жаңа жыл қарсаңы не туған күн, мектепке баратын бірінші күн не көптен күткен демалыстың алғашқы күні болса, алаңдап, ұйықтай алмай қалатын кез болады. Оятқыш дыбысы шырылдай сала көзіңізді ашып, қуана тұрып кетесіз. Төсектен тезірек тұруға асығасыз. Өйткені бүгінгі тамаша күнді сонша күттіңіз ғой. Ал « Қандай сұмдық! Ертең таңғы алтыда тұруым керек. Дұрыстап ұйықтай алмайтын болдым, ұйқым қанбайтын болды-ау » деген оймен ұйықтар болсаңыз, оятқыш шырылдағанда бірінші « О, жоқ, алты болып қойды ма? Жоқ, тұрғым келмейді. Жата тұрайыншы » деген ой санаңызға келетін болады. Сондықтан күнде кешқұрым белсенді әрі алдағы таңнан жақсылық күтетін ойды саналы түрде қалыптастыру керек. ОЯТҚЫШТЫ БӨЛМЕНІҢ БАСҚА БҰРЫШЫНА ҚОЮ 1-қадамдағы әрекетті істемесеңіз, онда оятқышты төсектен барынша алыс жерге қоюға дағдыланыңыз. Сонда қайталау батырмасын басу үшін орныңыздан тұруға мәжбүр боласыз. Орныңыздан тұрған соң, амал жоқ оянасыз. Қимыл-қозғалыс күш-қуатты оятады. Ақырын басыңызды көтеріп, төсекке отырып, сосын тұрасыз. Ұйқыңыз ашылады. Оятқыш төсектің жанында тұрса, ол шырылдағанымен, бәрібір ұйқылы-ояу күйде қала бересіз.
Ояну қиындайды. Кейде ұйқылы-ояу қайталау батырмасын басқаныңызды сезбей қалатын кезіңіз де болады. Оған сенімдімін, өйткені « оятқыш шырылы ұйқымды бұзды-ау » деп ойлаған сәттерім аз емес. Сондықтан оятқышты өшіру үшін төсектен тұру оянғандағы мотивация деңгейін 1-ден 2-деңгейге бірден көтереді. Оянған соң да « ұйықтасам ғой » деген ой маза бермеуі мүмкін. Сол себепті кейінгі қадамға көшіңіз. TIC ТАЗАЛАУ He ойлағаныңызды түсіндім. Маған тіс тазала деймісің? » Иә, дәл солай. Tiс тазалау артық ойды талап етпейді, әрі бойыңызды сергітесіз. Сондықтан оятқышты өшіре салыңыз да, тіс тазалауға барыңыз. Алақаныңызға жылы ( бірақ суық болғаны дұрыс ) суды толтырып, бетіңізді жуыңыз. Осындай қарапайым әрекеттер оянғандағы мотивация деңгейін 2-ден 3-ке не 4-ке көтереді. Аузыңыздан жағымды жалбыздың дәмін сезінгенде кейінгі қадамға көшесіз. БІР СТАҚАН СУ ІШУ Әр күні таңертең су ішу маңызды. Алты-сегіз сағат су ішпегеннен сусап қаласыз. Соның салдарынан шаршап тұрамыз. Күні бойы адам өзін шаршаңқы сезінсе, дереу су ішсін. Шаршаған адамға ұйқы емес, су қажет.
Сонымен, бір стақан суды алып ( яки мен сияқты суды кешке қарай құйып қойсаңыз да болады, таңертең бір стақан суым дайын тұрады ) шамаңыз келгенше жылдам ішіңіз. Тек шашалып қалмаңыз. Бұлай етудегі мақсат – ұйқы кезінде организм жоғалтқан судың қорын неғұрлым тезірек қалыпқа келтіру. Осыдан кейін тез оянғандағы мотивация деңгейіңіз 3-тен 4-ке не 5-ке дейін көтеріледі. ЖАТТЫҒУҒА АРНАЛҒАН КИІМ КИЮ Бұл – тізім бойынша соңғы ереже. Ал маңызына келсек, бастапқы қадамның бірі. Жаттығуға арналған киіміңізді киіңіз. Тезірек жатын бөлмеден шығып, дереу « Таң шапағатын » қарсы алуға бар ынтаңызды сала аттаныңыз. Кей адамдар тура сала душқа түскенді ұнатады. Меніңше, душқа біраз терлеген соң түсу керек. Таңғы жаттығудың адам әлеуетін ашуға тигізер 3 маңызды пайдасы бар. Жаттығу арқасында адам психикасы жетіліп, денесі шынығады, әрі көңіл-күйі реттеледі, сөйтіп, бүгін жеңімпаз атануына болады. Дене жаттығуы туралы келесі тарауда кеңінен тоқталатын боламыз. Сипатталған 5 қарапайым қадамға 5 минут уақыт жеткілікті. Бірақ бұлар оянғандағы мотивация деңгейін 5-ке не 6-ға дейін арттыруға септігін тигізеді. Сол кезде « Таң шапағаты » әдісін орындауға оянып, құлшына кірісесіз.
Оятқыш дыбысын ести сала кіріссеңіз, яғни мотивация деңгейі 1 болса, онда бұл әдісті орындау қиынға түсер еді. Сонымен, оятқыштың қайталау батырмасын басудан бас тартқызатын 5 қадамдық ояну стратегиясы беріліп отыр. Тағы қайталаймын, осы стратегия арқасында тез оянып, сергек қалпыңызды сақтау оңай болады: Ұйықтар алдында ниетіңізді дұрыстаңыз. Бұл – өте маңызды қадам. Есіңізде болсын: таңертең оянғандағы бірінші ой түндегі ақырғы ойыңызбен үндес. Сондықтан күн сайын ұйықтар алдында ертеңгі күнге құлшынысыңызды дұрыстаңыз. Оятқышты төсектен алыс жерге қойыңыз. Ұмытпаңыз: қозғалыс қуатты тудырады. Tiс тазалаңыз. Таза демді сезіну үшін ауыз қуысын шаюға арналған жалбыз дәмі бар сұйықтықты қолданыңыз. Бір стақан су ішіңіз. Организмдегі су қорын тезірек қалыпқа келтіріңіз. Жаттығуға арналған киім киіңіз. Таңертең салқын душқа түсу үшін әуелі жаттығыңыз! Тағы бірнеше қызықты кеңес ұсынайын. Оларды « Таң шапағаты » әдісін қолданушылардан естідім. Ұйықтар алдында « Таң шапағаты » әдісінен алынған аффирмацияны айтыңыз: оларды қалауыңызша іріктеуге немесе өзге адамдардың кеңесін қолдануға болады. Жатын бөлмеде жарық таймерін қосыңыз: « Таң шапағаты » қауымдастығының бір мүшесі жатын бөлмесінде жарық таймері бар екенін айтты.
Оятқыш шырылдағанда жарық өздігінен қосылады екен. Табылған ақыл. Бөлме жарық болып тұрса, тезірек оянасыз. Жарық жан мен тәнге оянатын уақыт жеткенін білдіреді. Мұндай таймер қолдансаңыз да, қолданбасаңыз да, оятқыш шырылдаған соң бөлменің жарығын жағыңыз. Жатын бөлмеге жылытқыш таймерін қосыңыз: « Таң шапағаты » әдісінің тағы бір жанкүйері қыстыгүні жатын бөлмесіндегі жылытқышын оянардан 15 минут бұрын қосылатындай етіп қояды екен. Түнімен бөлмесі суық болып, оянар сәтте бөлме іші жылиды. Бөлме жылы болса, қайтадан төсекке жата қалып, ұйықтап алайын деген ойынан дереу айниды. Оның айтуынша, осы әдіс ол үшін игі бастама болған. Сізге де таңертең оятқыштың қайталау батырмасын бастырмайтындай оңай ояну стратегиясын толықтыруға әбден болады. Бөліскіңіз келсе, кеңесіңізді қаперге ала жүремін. Сонымен, тез оянуға құлшындыратын, сынақтан өткен, өте тиімді, бірнеше қадамға бөлінген стратегияны талқыладық. Оны кейінге қалдырмай, дереу жасап көріңіз. Бүгіннен бастаңыз. Жатар алдында аффирмацияны қайталап, оятқышты төсектен алыстау қойып, төсектің жанындағы үстелге бір стақан су даярлап қойыңыз, сосын өзге екі қадамды жасауға кірісіңіз. LIFE S.A.V.E.R.S.
ӘДІСІ ( Әлеуетіңізді толық ашылмай қалудан сақтайтын нақты алты амал ) « Жетістік деген – табысқа жеткен адамға тартылатын дүние ». ЖИМ РОН, жазушы әрі бизнес-тренер « Экстраординар өмір – күнделікті тұрақты түрде ең маңызды салаларды жақсартуды көздейтін өмір ». РОБИН ШАРМА Сүрінген. Беті қайтқан. Дегеніне жетпеген. Күйзелген. Осынау бірнеше жағымсыз сөз – жалпы орта деңгейлі адамның не сезінетінінің айқын әрі жағымсыз көрінісі. Өкінішке қарай, біз мұндай сөздерді тым жиі есітеміз. Әрине, сіз бен біз адамзат өркениеті тарихының ең бір дамыған дәуірінде өмір сүріп жатырмыз. Бұрын-соңды қол жетпеген ресурс пен мүмкіндіктерге жол ашылды. Алайда көбіміз адам бойында жасырынып жатқан сол шексіз әлеуетті қолдануға бәрібір немқұрайлы қараймыз. Өз басым бұдан былай бұл үрдіске төзбеймін. Ал сіз ше? ӘЛЕУЕТТІҢ ҚҰРДЫМҒА КЕТУІ Сіз болсам келген адам, арман еткен өмір ылғи бір аттам жерде тұрғандай, алайда жеткізбей келе жатқандай күйді бастан кешкен кезіңіз болды ма? Бойыңызда қажет әлеует, тіпті зор күш-қуат бар екенін сезесіз, бірақ соны шығара алмағандай боласыз ба? Әлеуетіңізді толық аша алмай, қажетіңізге жарата алмай жүрмісіз?
Жете алмай жүрген жетістігіңізге өзгенің жеткенін көргенде, оның бір құпиясын солар білетіндей көрінетіні рас қой? Сол құпияны білсеңіз, қалаған жетістігіме жетер едім деп ойлаған сәттеріңіз болды ма? Өкінішке қарай, көп адамның әлеуеті бір жақта, өзі бір жақта қалып жатады. Шын мәнінде, кім бола алатынын аңдай алмайды. Көбіне өзімізге көңіліміз толмай, өмір сүруге құлшынысымыз болмай, өмірдің бір не бірнеше саласында қанша талпынсақ та, қалаған жетістікке жете алмай жатамыз. Діттеген мақсатқа жету үшін не істесек екен деп ойласақ та, әрекетіміз жоқ. Не істеу керегін білсек те, соны ретімен, жүйелеп істемейміз. Осындағы айырмашылықты түсіндіңіз бе? Әр адамның әлеуеті әртүрлі екенін айта кету керек. Әлеуетіңізді ашуға сәл қалды дейік, бір-екі қадам шынында бәрін өзгертер еді не, керісінше, қазіргі болмысыңыздан әлеуетіңіз тым алшақ жатқанын сезесіз. Неден бастарыңызды білмей, басыңыз қатады. Қалай болғанда да әр адам кім болсам десе, әлеуетінің сол шыңына шыға алады деген сөз. Әлеуетіңіздің шыңына жақындадыңыз ба, әлде одан тым алыстасыз ба – бәрібір.
Құрдымды басып өтесіз бе, екі аттап өтесіз бе, өтейін деп тұрсыз ба, әлде ойлап қана қойдыңыз ба яки ортадағы бір нүктеде тоқтап қалдыңыз ба, содан әрі жоғары шыға алмай тұрсыз ба не кезекті деңгейге өте алмай жатырсыз ба – мейлі қайда тұрсаңыз да, осы тарау сол құрдымды басып өтуге көмектесетін, әлеуетіңізді толық ашуға септігін тигізетін алты амалмен таныстырады. ӨМІРІҢІЗ ОЙЛАҒАНЫҢЫЗДАЙ ЕМЕС Көбі белгілі бір өмірлік жағдайды басқаруға, ретін табуға, кейде жай ғана тірі қалуға тырысатыны сонша – бар ынтасы мен уақытын сол әрекетіне жұмсап, басты дүниені – өмірдің өзін ұмытып кетеді. Мұнда не айырмашылық бар? Өмірлік жағдай – бізді қоршап тұрған сыртқы жай құбылыстар, адам мен мекен жиынтығы. Бұл біздің өзіміз емес, кім екенімізге қатысы жоқ. Біз қоршаған ортамен шектелмейміз. Біз өмірлік жағдайдан да биікпіз. Жан дүниеңіздің түкпірінде кім болсаңыз – өміріңіз сол. Ол ішкі құрамдас бөлшектен, қалыптасқан ұстанымнан, дүниетанымнан құралады. Осылар кез келген сәтте бәрін өзгертуге күш беріп, өміріңізді жақсы жаққа бұру үшін ерік-жігеріңізді тірілтеді.
Өміріңіз өзгелері сияқты бірнеше құрамдас бөлшектен тұрады: тән, зият, эмоция, pyx не қысқаша айтсақ, ТЗЭР. Тән адам денесіне, денсаулығы мен күш-қуатына жауапты. Зият ақыл мен ойды құрайды. Эмоция – көңіл-күйдің ұстанымы. Рух материалды емес « активтерден » – жан және бәрін бақылап, қадағалап отыратын көзге көрінбес ұлы күштен тұрады. Көп данагөй « сыртқы әлем – жан дүниеміздің айнасы » дейді. Арнайы уақыт бөліп, күнде мақсатты түрде осы ТЗЭР қырларын дамытуға күш жұмсап, үздіксіз жетілуге бейімделсеңіз, жағдайыңыз дереу жақсы жаққа қарай өзгереді. Өзімнің саяхатқа ұласқан жеке тәжірибеме сүйене отырып ( күйбең тірлік кешуден, үнемі ақталудан және мақсатқа жету үшін өмірдің әр саласында орта мен орташаның арасында болудан арылтатын саяхат ), сенімді түрде айтарым, күнделікті болмысыңызды жетілдіруге табанды дайындығыңыз менікінен де артық нәтижеге жеткізері сөзсіз. ӨЗІҢІЗГЕ ЛАЙЫҚ ӨМІРДІ ҚҰТҚАРУҒА КІРІСІҢІЗ Өкінішке қарай, көп адам жарқын, жасампаз, көңілі толатын, мейлінше бай-бақуатты өмірге ( 10-деңгейдегі өмір ) жете бермейді. Оған себеп – кәдуілгі күйбең тірлікке жанталаса кірісіп, тұйыққа қамалған.
Олар өмірлік жағдайға бар уақытын сарп ететіндіктен, ең басты дүниеге – өміріне назар салмай, артта қалады. Бұл тәжірибенің әрбірі өмірдің сан саласының бір не бірнеше тұсын дамытады: тән, зият, эмоция, pyx – осылардың арқасында арманыңыздағы өмірді өз қолымен қалыптастыратын адамға айналасыз. Есіңізде болсын: жан дүниеңізді өзгерте отырып, бүкіл өміріңізді өзгертесіз, соған параллель сыртқы әлеміңізде де өзге бағыт пайда болады. Яғни өмірлік жағдайыңыз өзге арнаға бұрылады. S.A.V.E.R.S. Кешірерсіздер! Әрине, көп адам жетістікке бастар жолда тынығып, ұйқысын қандырып алғысы келеді. Егер әлдеқандай бай мұраны күттіртіп, сізді криогендік тәсілмен қатырып қоймаса, қалыпты өмірде ондайға сенім артып отыра бермейсіз. Бағымызға қарай, өзімізді жетілдірудің өте тиімді алты тәсілі бар. Әр адамның өн бойында бар алапат күшті оятатын, соның арқасында өмірдің барлық саласын кейде жылдам, кейде баяу трансформациялап шығатын, бір сөзбен айтқанда, Life S.A.V.E.R.S. Соларды талқылап, әсіресе әрбірін діттеген мақсатқа қалай қолдану қажет екенін баяндайын. LIFE S.A.V.E.R.S. МАХАТМА ГАНДИ « Бір сағат тыныштықта бір жыл оқыған кітабыңнан артық дүниені білуге болады ». МЭТТЬЮ КЕЛЛИ « Silence » немесе тыныштық – Life S.A.V.E.R.S.
Шамасы, шулы, қарқынды, қайнап жатқан өмірімізді жақсартатын бірінші талап та осы болса керек. Мұнда тыныштықтың мақсатты түрде өмірді гүлдендіретін зор қуаты туралы айтамын. Әрине, жайдан-жай тыныштықта қалмайсыз. Мақсатты түрде дегенім, белгілі бір пайдалы мақсат үшін үнсіз отырып, тыныштыққа бойыңызды үйретесіз. Мэттью Келли өзінің « Өмір ырғағы » ( The Rhythm of Life ) деген бестселлер кітабында: « Бір сағат тыныштықта бір жыл оқыған кітабыңнан артық дүниені білуге болады » деп керемет тұжырымдаған. Өте парасатты адамның тапқыр ойы. Күйзелісті дереу еңсергіңіз келсе, күніңізді сабырлы, тұнық оймен бастағыңыз келсе, таңертең тұра сала мақсатты түрде тыныштықта ойланып отыруға уақыт бөліңіз. Бұлай ету өмірдегі ең маңызды мәселеге назар аударуыңызға мүмкіндік береді, кейде тамаша ойлар туып жатады. Адам өміріне игі әсер ететін тыныштықтың артықшылығы сан мәрте дәлелденген, әрі ғасырлар бойы дұғаның күшінен бастап медитацияның сиқырына дейін айтылып та жүр. Адамзат тарихындағы кейбір ақылы асқан даналар тыныштықты шектеуден арылу мен ғаламат нәтижеге қол жеткізу үшін қолданған. ТАҢЫҢЫЗ ӘДЕТТЕ ҚАЛАЙ БАСТАЛАДЫ? Таңертең тұра сала санаңызды сергітіп, күні бойы сол көңіл-күйде жүру үшін арнайы уақыт бөлесіз бе?
Әлде тек бір нәрсе істеу керек болған мезетте не жүгіру керек болғанда ғана төсектен тұрасыз ба? Сабырлы, салқынқанды, сергек деген сөздермен әдеттегі таңыңызды сипаттай аласыз ба? Жұрттан бір қадам алдасыз. Көбіміздің әдетте таңымыз қарбаласқа толы, жоспарсыз, абыр-сабыр деуге әбден болады. Өзге де адамдардың әдеттегі таңын жалқаулық, еріншектік, летаргиялық сипатпен түсіндіруге болады. Осылардың қайсысы таңыңызды сипаттауға анықтама бола алады? Көбіміз үшін таң – мазасыз әрі күйгелектенетін уақ. Үй ішінде шыр-көбелек айналып, бүгінге даярлануға тырысамыз. Ал санамыз « Бүгін не істеуіміз керек? Қайда баруымыз керек? Кімді көруіміз керек? Егер кешігіп қалсақ не болады? Ол туралы жұбайыммен ( еріммен, туысыммен ) дауласып едік т.с.с. » деген ішкі мылжың әңгімеден шаршап тұрады. Кей адамға, керісінше, өзін қозғалту қиын. Олар өзін сылбыр, жалқау, әлденені жасауға қауқарсыз сезінеді. Басқаша айтсақ, негізінен, адамның басым бөлігі таң атқанда күйгелектеніп әрі күйзеліске түседі. Яки өте баяу қимылдап, әрекеті өнімсіз болады. Мұндай көңіл-күйде күнді бастау таңды тиімді қарсы алу деп айта алмаймыз.
Тыныштық – күйзелісті азайтатын, саналы әрекет етуге ынталандыратын, сананы тұнық ететін ең тамаша құрал. Бұл күнделікті мақсатыңызға, өміріңіздегі ең маңызды дүниелерге назар аударуға көмектеседі. Бастапқы кезеңде сізге көмектесу үшін өзімнің тыныштық сәтінде жасайтын ісімнің тізімін берейін: Медитация Дұға Ойлану Терең дем алу Ризашылық Кей таңда осы тізімдегінің бірін ғана жасаймын. Кейде әртүрлі қылып біріктіремін. Мұның бәрі де сана мен тәнді сергітіп, дәл қазіргі сәтіңді сезіндіреді, сондай-ақ өзге Life S.A.V.E.R.S. Ол үшін төсекте жатпау керек. Жалпы жатын бөлмеден шығып кеткен жөн. Төсекте жата берсеңіз не жылы төсегі бар жатын бөлмеде отырсаңыз, басында тыныштықта отырып, сосын байқамай қайтадаң ұйықтап қаласыз. Ылғи қонақ бөлмедегі диванға барып отырамын. Онда « Таң шапағаты » әдісін жасауға керек нәрсемнің бәрі дайын тұрады. Аффирмациям, күнделігім, йогасы бар DVD, қазір оқып жүрген кітабым. Бәрі өз орнында, әдісімді бастауға ештеңе кедергі келтірмеуі үшін бәрі де дайын тұрады, ештеңені іздеп әуре болмаймын. МЕДИТАЦИЯ Медитацияға арналған көптеген кітап, мақала, сайт баршылық. Сондықтан оның бәрін тізбеймін.
Медитацияның қаншалықты маңызды екенін, рухани байытатын қасиеті жөнінде том-том кітаптар жазылған, оны дәлелдеп отырудың қажеті шамалы. Жеке көзқарасымда ең маңызды артықшылығын атап өтейін. Қарапайым кезең-кезеңге бөлінген медитация тәсілі туралы әңгімелемекпін. Оны дәл қазір қолдансаңыз да болады. Медитацияның мағынасы – бір нәрсені ғана ойлап, мүлгіген тыныштықта отыру. Бәлкім, медитацияның денсаулыққа пайдасы туралы естіген боларсыз, бірақ, шын мәнінде, оның қалай жұмыс істейтінін білмеуіңіз де мүмкін. Бірқатар ғылыми зерттеу медитацияның дәріден де пайдасы зор екенін дәлелдеді. Ғалымдардың айтуынша, күнделікті медитациямен шұғылдану зат алмасуды жақсартып, қан қысымын қалыпқа түсіреді, мидың белсенділігін арттырады және адам организмінің өзге де функцияларын нығайтады. Бұл әдіс күйзеліс деңгейін төмендетіп, денеге түскен салмақты азайтады. Ұйқыны қалыпқа келтіреді. Зейінді ашады. Өмір жасын ұзартады. Ең ұтымдысы, медитацияға аз ғана уақыт кетеді. Күніне бірнеше минут шұғылдансаңыз, оның артықшылығы мен пайдасын бірден сезінесіз.
Tupperware компаниясының бас атқарушы директоры Рик Гоингс The Financial Times газетіне берген сұхбатында күніне кем дегенде 20 минут медитациямен шұғылдануға тырысатынын айтқан: « Өзім туралы айтсам, медитация күйзелісті азайтып қана қоймай, көкірек көзіңді ашып, жағдайды өзгеше бағалауға көмектеседі, мен үшін не маңызды екенін анық көрсетіп береді ». Huffington Post-тың жазуынша, Опра Уинфри шоумен-дәрігер Озға « Трансцендентальды медитация » ( Transcendental Meditation ) деген тәсіл оған « Құдаймен сөйлесуге » көмектесетінін айтыпты. Медитациямен шұғылданудың тәсілі көп. Алайда оларды екі санатқа бөлсек болады: нұсқаушы көмегімен және жеке. Біріншісін жасау барысында өзге адамның дауысын тыңдайсыз. Ойыңызды басқаруға, ақылыңызды дұрыс бағытта ұстап, назарыңызды бір нәрсеге тиянақтауға көмектесетін нұсқаушының ақыл-кеңесін аласыз. Ал екінші жеке медитациямен әркім ешкімнің көмегінсіз өзінше айналысады. Оны бұрын-соңды медитациямен шұғылданып көрмесеңіз де, таң сайын « Таң шапағаты » әдісін орындау барысында еш қиындықсыз пайдалана аласыз. Медитацияға кіріспес бұрын психологиялық тұрғыда әзірленіп, одан не күтеріңізді анықтап алған маңызды. Сол уақытта миыңызды тыныштандырып, үнемі әр нәрсені ойлай беретін әдетіңізді қойып, осыған дейінгі өміріңізді еске алғанды тоқтауыңыз керек. Осы сәтте күйзелісті ұмыта тұрыңыз.
Қазіргі түйткілдерді шешуге бағытталған ойыңызды тежей тұрыңыз. Санаңыз тек осы сәтті сезінсін. Сөйтіп, жан дүниеңізге тереңірек үңілесіз. Шын мәнінде кім екеніңізді сезінесіз. Не істеп жүргеніңізге, өзіңізді қандай сипаттауға лайық көретініңізді анықтайсыз. Көп адамның осының өзіне құлқы болмайды. Мұндай күйді көбіне сезіну шамасы дейді. Ештеңе ойламайсыз, ештеңе істемейсіз, тек осы сәтті сезінесіз. Егер бұл сөз сізге оғаш естілсе, оған еш алаңдамаңыз. Алғашында мен де солай сезінетінмін. Бұрын бұлай жасап көрмегеннен соң болар. Бақытыңызға қарай, бос кеткен уақытты түгендеудің сәті түсті. Ыңғайлы орын табыңыз. Диванда, орындықта, еденде отыруға болады. Ыңғайлы болу үшін жастық қойып алу да артық емес. Малдас құрып, тік отырыңыз. Көзіңізді жұмып не назарыңызды төменге салып, еденге қарап отырсаңыз болады. Еден кем дегенде жарты метр арақашықтықта болғаны дұрыс. Тыныс алуыңызды байқаңыз. Баяу және терең дем алыңыз. Мұрынмен дем алып, ауызбен шығарыңыз. Ауа кеудеңізге емес, ішіңізге кіргенін қадағалаңыз. Ең тиімді дем алу кеуде тұсты емес, ішті кеңейтеді. Әрі қарай санап дем алыңыз. Сосын баяу дем шығарыңыз ( бір, екі, үш ).
Дем алғанда ойыңыз бен эмоцияңыз қалай тынышталатынына мән беріңіз. Барынша тынышталып, миыңызды демалдыруға ниет еткеніңізді ұмытпаңыз. Осы сәтте әлдебір ой мазалай беруі мүмкін. Оларды қабылдап, шығарып тастауға тырысыңыз. Қайта тыныс алуға көңіл бөліңіз. Тыныстағанда үнемі өзге нәрсені ойлаудан тыйылып үйреніңіз. Күйзеліс пен күнделікті күйбең тірліктен, алаңдатқан дүниелерден миыңыз демалсын. Толықтай осы сәтке беріліңіз. Айтқанымдай, бұл сәтті сезіну деп атайды. Ештеңе ойламай, ештеңе істемей, жай ғана бар болыңыз. Тынысыңызды бақылап, жағымды, махаббат пен ынтымаққа толы күш-қуатты сіңіріп отырмын деп ойлаңыз. Дем шығарғанда уайымды, күйзелісті қоса шығардым деп есептеңіз. Тыныштықтан ләззат алып, рахаттаныңыз. Жай ғана тыныстап осы сәтті сезініңіз. Бөтен ой мазалай бергенін байқасаңыз яки ол ойлар үздіксіз келе берсе, бір сөз не сөз тіркесін ойлап, тыныс алған сайын соны ғана қайталауға тырысыңыз. Мәселен, былай істеңіз: ( дем алғанда ) « Мен тыныштықта дем аламын...; ( дем шығарғанда ) « Мен махаббатты сезініп тыныстадым...; ( дем алғанда ) « Мен тыныштықта тыныстаймын... »; « Мен махаббатты сезініп дем аламын... » ( дем шығарыңыз ).
Махаббат пен тыныштық деген сөздерді кез келген басқа сөзге алмастыруға болады. Өмірде не нәрсені бағындырғыңыз келсе, соны айтыңыз. Сенімділік, күш-қуат, сезім, әлде басқа бірдеңе ме – не керегін өзіңіз ғана білесіз ғой. Әлемге не бөліскіңіз келсе соны қайталаңыз. Медитация – өзіңізге күнде бере алатын сый. Бұл, шын мәнінде, патшаларға лайық сый. Сенсеңіз болады. Медитацияға арнаған уақытым – өзіме арнаған ең жақсы көретін сәтім. Медитация кезінде өзіңді жайлы, сабырлы сезінесің. Өмірге ризалығың артады. Күнделікті күйзеліс пен күйбең тірліктен босайсың. Әр күн сайын медитация жасаңыз. Бұл алаң мен уайымнан серпілетін сәтіңізге айналсын. Медитация жасап болғанда қиындығыңыз ешқайда кетіп қалмайды. Бірақ оларға басқа қырынан қарап, шешімін табуға ниетіңіз оянады. ТЫНЫШТЫҚ: ТҮЙН Тыныштықта уақыт өткізу бір ғана тәсілден тұрмайды. Одан бөлек дұға етуге, медитация жасауға, тағдырға риза екеніңді білдіруге не жай ғана ойлануға болады. Шынымды айтсам, мүлгіген тыныштықта жай отыру, әсіресе медитация жасау маған қиынға соқты. Бәлкім, дәрігерлер бала күннен маған гипербелсенді әрі зейін қою тапшылығы синдромын қойғаннан ба?!
Бірақ бұл диагнозбен толық келісе алмаймын, тіпті зейін қою тапшылығын психикалық ауытқу ( бұл енді басқа тақырып ) дегенге келіспес едім. Алайда мен үшін тыныш отыру мен жай ғана ойлану өте қиын нәрсе болатын. Ойым әдетте пинбол шаригі құсап әрі-бері тоқтаусыз миымда сапырылысып жатады. Бастапқыда тыныш отырсам да, миымдағы ой арпалысы көпке дейін жалғасты. Тыныш отырып санамды тазарту қиынға соқса да, оны жүзеге асыру үшін бар ынтамды салып, қайткенде де тыныштыққа жетуге барымды салдым. Үш-төрт аптадан кейін барып санам тұнық бола бастады. Өзімді тыныштықта жақсы сезінуді үйрендім. Ойларымды қабылдап, оларды алаңсыз, өкінішсіз еркін әлемге өткізіп жіберетінмін. Сондықтан бастапқыда тыныштықта отыру мен медитация жасау қолдан келмей жатса, аса уайымдамаңыз. Уақыт өте келе бойыңыз үйренеді. Тыныш отыру ұзақтығына келсек, 5 минуттан бастап ұзарта бересіз. Келесі тарауда осы тәсілдің бір минутта өмірді жақсартатын артықшылықтарын айтамын. Расында, тыныштықта, сабырлы әрі босаңсып отырып, дұға етіп, медитация жасайтынмын, тағдырыма риза екенімді айтатынмын, сосын бес минут терең тыныстайтынмын. Осылай ету – кез келген күнді тамаша бастаудың таптырмас тәсілі. LIFE S.A.V.E.R.S.
Ал сенім берік ұстанымға айналған сәтте бәрі басталады ». МҰХАММЕД ӘЛИ, боксшы « Жетістік деген сіздің өзіңіз екеніне санаңызды сендірмейінше, жолы болмайтын адам болып қала бересіз. Оған аффирмация арқылы жетуге болады. Бұл тәсіл шынымен нәтиже береді ». ФЛОРЕНС ШИНН, америкалық суретші әрі жазушы « Affirmation » – аффирмация – қалағанына жете алатын адам болуға тез көмектесетін ең тиімді тәсіл. Мұхаммед Әли осы сөзді үнемі айтатын, ақырында ұлы адамға айналды. Позитив тұжырымдар өмірдің келесі деңгейіне өтуге қажет болатын дүниетанымды ( ой, ұстаным, мақсат ) қалыптастырып, дамытады. Қазіргі қоғамдағы өте танымал адамдар – Уилл Смит пен Жим Керри, Сьюз Орман мен Мұхаммед Әли, Опра және т.б. Адамның өз-өзімен үздіксіз сұхбаттасуы ақымақтық белгісі емес, мұны түсінгеніңіз абзал. Әр адам өз-өзімен іштей сөйлесіп отырады. Көбіне бұл – бейсана әрекет, яғни ешкім саналы түрде олай етпейді. Біз басымыздан өткен жақсы-жаман жайлардың шайналып қалған күйтабақ сияқты ойымызда қайталана беруіне жол береміз. Сондықтан аффирмацияны оқу – қалыпты ғана емес, менталдық процестің ең маңыздысы. Мұны әр адам жетілдіргені жөн.
Ал шынында саналы түрде шешімге келіп, позитив, проактив ойлауды таңдайтын, өмірінің құндылығын арттыруға тырысатын адамдар өте аз. Жуырда қызықты статистиканы көзім шалды. Меніңше, ер адамның көбінде болмаса да, біразында осы тектес ой болып тұрады. Ал өз-өзіңізбен сөйлесу кез келген саладағы жетістік деңгейіне әсер етеді. Мейлі ол денсаулық, бақыт, байлық, айналадағылармен қарым-қатынасыңыз болсын. Аффирмация пайдаңызға не керісінше іске асады. Бар мәселе – онымен қалай жұмыс істегеніңізде. Қайталауға арналған аффирмацияны саналы түрде дайындап, мұқият таңдамасаңыз, онда өткеніңіздегі үрей-қорқынышыңызды, шектеу мен сенімсіздігіңізді қайталай бересіз. Аффирмацияны алдын ала ойластырып, өмірде нендей жетістікке жеткіңіз келетінін іріктеп жазып, сол аффир­мацияны күнделікті қайталауға дағдылансаңыз ( ең дұрысы, дауыстап ), аффирмация дереу түпкі санаңызға әсер ете бастайды. Ойлау жүйеңіз бен сезінуіңізді өзгертеді. Шектеуші ұстанымыңыздан арылып, өнімсіз іс-әрекеттен тыйыласыз. Тек жетістікке жетелейтін іске бейімделетін боласыз. АФФИРМАЦИЯ ӨМІРІМДІ ҚАЛАЙ ӨЗГЕРТТІ? Аффирмацияның қуаты қаншалықты зор екеніне жетістігі мол досым Мэтт Рекоремен бірге тұрғанда көзім жетті. Мэттің күнде жатын бөлмесіндегі душта аффирмацияны айғайлап айтатынын еститінмін.
Маған айтып жатыр екен деп қалып, есігіне жетіп барғанымда, арғы жақтан « Мен өз тағдырымды бақылауда ұстаймын! Мен жетістікке лайықпын! Бүгін арманымдағы өмірді жасау үшін, мақсатыма жету үшін қолымнан келгеннің бәрін істеймін! » деп айғайлап жататын. Қандай қызық жігіт деп ойлаушы едім. Мэтпен танысқанша аффирмацияны тек 1990 жылғы атақты « Saturday Night Live » телешоуындағы Эт Франкеннің Стюарт Смолли деген кейіпкеріне жасаған пародиясынан ғана көргенмін. Ол үнемі айнаға қарап: « Мен өте жақсымын! Мен өте ақылдымын! Сайтан алғыр, елге ұнаймын! » дейтін. Содан болар, аффирмация біртүрлі маңызы жоқ нәрсе сияқты көрінгенімен, досым оны менен артық білген екен. Мэтт өзін-өзі дамыту туралы жазатын өте беделді жазушы Тони Роббинстің шәкірті еді. Ол жылдар бойы аффирмация мен дұғаны айтып жүріп, ақырында ел сүйсінер жетістікке жетті. Жиырма бес жасында оның 5 үйі болды, елдегі ең үздік ғаламтор инженерінің бірі атанды. Бір үйін жалдап тұратынмын. Сол кезде оның не істеп жүргеніне жете мән берсем ғой. Аффирмацияның әлдеқандай зор күші бар, өзгертетін тәсіл екенін мойындағанша біраз уақыт өтті.
Оны бірінші рет Наполеон Хиллдің аңыз болған « Ойлан да байы » ( Think and Grow Rich ) ( оқып шығуға кеңес беремін ) кітабын оқыған соң айта бастадым. Мұндай тәсіл адам өмірін өзгертеді дегенге сене қоймасам да, іске асырамын деп ұйғардым. Мэтке көмектескен тәсілдің, бәлкім, маған да пайдасы тиер деп ойладым. Бастапқыда жол апатынан кейін миымда « жарақатым бар » деген орныққан шектеуші ойдан арылуға көмектесетін аффирмацияны жаттамақ болдым. Кейде соның кесірінен күлкіге қалатынмын: достарым мен туыстарым ұмытшақтығыма бола ауруханаға жиі келетін, сәл уақытқа шығып кетіп, қайта кірсе, бірнеше жыл көрмеген адам сияқты тағы да амандасып, хал сұрасатынмын. Жарақат алғандықтан, « жадым өте нашар » деген ойды санама сіңіріп алдым. Біреу-міреу әр нәрсені сұрап, есіме түсіргісі келсе, оларға: « Қуана түсірер едім-ау, алайда миыма зақым келгендіктен, еске түсіру қабілетім нашар », дейтінмін. Жол апатынан кейін жеті жыл өтсе де, шектеуші ұстанымым сол кездегі шындыққа сүйенгендіктен, енді одан арылуым керек деп ойладым. Шамасы, жадымның осынша жыл нашар болғанына өзімнің де кінәм бар шығар?
Оны қалыпқа келтіруге бір де бір рет әрекет жасап көрмедім. Хенри Форд айтқандай, « қолымнан келеді деп ойласаңыз да, қолымнан келмейді деп ойласаңыз да – сіздікі дұрыс ». Аффирмация басты шектеуші ұстанымымды өзгертуге көмектессе, онда оның бәрін өзгертуге құдіреті жетеді деген ойға келдім. Сөйтіп, ең алғашқы аффирмацияны жаздым: « Жадым нашар деген шектеуші ұстанымымды доғарамын! Менің миым – ең ғажап мүше, ол өзін-өзі емдеуге қауқарлы! Есте сақтау қабілетім жақсарады! Осындай ғажапқа сенсем, ол орындалады! Осы сәттен бастап жадым кілтипансыз, тап-таза, өте мықты дегенге сенемін! Күн сайын әлдеқайда жақсарады дегенге де сенімім кәміл! ». Қысқа ғана аффирмацияны күнде « Таң шапағаты » әдісін жасайтын уақытта оқып жүрдім. Алайда ескі ұстанымыма берік едім, іштей сенбей жүрдім. Бірнеше айдан соң апаттан кейінгі жеті жыл бойы болмаған бір дүние орын алды. Досым өзіне қоңырау соғуды ұмытпауымды өтінді, оған « әрине, ұмытпаймын » дедім. Осы сөзді айтқанда аузым ашылып қалды. Қатты толқыдым. Жадым нашар деген берік ұстаным шайқалыпты. Ұстанымымды өзгертіп, оны түпкі санамда өзгесімен, яғни күш беретін, бағамды көтеретін жаңа ұстаныммен алмастырыппын.
Мұның бәрі аф­фирмация арқасында жүзеге асты. Сол жағдайдан кейін « жадым жақсарып келеді » дегенге сеніп әрі аффирмация, шынында да, санаға әсер ететініне көз жеткізіп, мейлінше зор жетістікке жеткім келген өмірімнің әр саласына арнап аффирмация жаздым. Денсаулығымды жақсарту үшін, қаржылық жағдайымды көтеру үшін, елмен қарым-қатынасымды нығайту үшін, өзіме деген сенімді күшейту үшін. Сол сияқты, жетілдіруге тиісті барлық ұстанымым мен әдетіме, ниетіме арнап аффирмация жаздым. Олар өмірдің әр саласында өзімді шектеуге жол бермейтін аффирмация болатын. САНАҢЫЗДЫ ҚАЙТА БАҒДАРЛАУҒА ҚАЛАЙ ҚАРАЙСЫЗ? Түпсанамызда бәріміз әдетте қалай ойлап, сеніп, әрекет етіп келеек, тура солай жасауға бағдарланғанбыз. Біздің бағдарламамыз көптеген фактор салдарынан туындаған. Мәселен, айналамыз не дейді, өзіміз өзімізге не дейміз, сондай-ақ барлық сәтті-сәтсіз өмірлік тәжірибемізге сүйенеміз. Арамыздағы кейбір жандар жетістікке жылдам жетіп, оңай бақытты болуға санасын бағдарлаған. Ал кейбіреулердің санасындағы бағдарлама өз өмірін қиындатып, бітпейтін түйткілдерден арыла алмайтындай етіп жасалған. Жаман хабар естісеңіз, онда миыңыздағы бағдарламаны дереу өзгерту керек деп есептеңіз. Әйтпесе әлеуетіңіз лезде төмендеп, өміріңіз қорқынышпен шектеледі, оған қоса, сенімсіздік туындап, өткеніңіздің елесінен үрейленесіз.
Түпсанамызда күйбең тірлікке толы өмірге бейімделген бағдарлама жасауды тоқтатуымыз керек. Нені бұрыс істегенімізді ойлап, әр қатеміз үшін өзімізді сөге бермей, үнемі кінәлі, жетістікке лайықсыз, мүсәпір адам болуды тоқтатып, шын қалайтынымызға ден қоюымыз қажет. Дегенмен мынадай жақсы жаңалық бар: кез келген сәтте бағдарламамызды өзгертіп, жақсартуымызға болады. Үрей мен қорқынышымыздың, сенімсіздігіміздің бәрін, кез кел­ген шектеуді, әлеуетімізді құртатын ұстанымдарды қайта жазып, өмірдің әр саласында қалаған жетістікке жете аламыз. Ол – өз таңдауымыздағы шаруа. Сонымен, аффирмация арқылы бағдарламаңызды қайта жазып, әр ісіңізде жетістікке жете аласыз. Ол үшін өзіңізге күнделікті кім болғыңыз келетінін, нені қалайтыныңызды, не істегіңіз келгенін айтып отыруыңыз керек. Мұны жиі-жиі қайталай берсеңіз, түпкі санаңыз айтқаныңызға сенеді де, сол сөзге сай әрекет етеді. Ақырында айтқаныңыздың бәрі өмірде орындалады. Аффирмацияны жазбаша жазсаңыз, жаңа бағдарлама ой-санаңызды қалаған жетістікке жеткізуге жылдам бағыттайды. Осылайша шынымен не қаласаңыз, соған қарай бет ала­сыз. Аффирмацияны күнделікті қайталасаңыз, санаңыз оны қабылдап, әрі қарай ойыңызды, ұстаным мен әрекетіңізді өзгертеді.
Аффирмация мәтінін таңдау, құрау – өз еркіңізде, жетістікке жету жолында қажет ой мен ұстанымды, әрекетті тізсеңіз болды. АФФИРМАЦИЯ ЖАЗУДЫҢ ҚАРАПАЙЫМ 5 ҚАДАМЫ Енді жеке аффирмацияңызды жазуға көмектесетін бес қарапайым қадам туралы баяндаймын. ҚАЛАУЫН БІЛУ Аффирмацияны жазбаша жазудың басты мақсаты – өмірдің барлық саласында лайықты жетістік деңгейіне ( 10-деңгейлі жетістікті қамтиды ) жету мен оны сақтап тұру үшін маңызды ұстаным, ниет, әрекет бағдарламасын санаға бекіту. Сондықтан аффирмация неғұрлым тиянақты сипатталып, нені қалайтыныңыз анық жазылып, әр саладағы жақсартқыңыз келетін мінсіз нұсқаңыз анықталуы керек. Мүлде өзгерткіңіз келген өмірдің әр саласына арналған аф­фирмацияны жазыңыз, мысалы, денсаулық ( фитнес ), дүниетаным, эмоция, қаржы, қарым-қатынас, рухани ізденіс т.б. Өмірдің әр саласында нендей жетістікке жеткіңіз келетінін барынша ашыңыз. НЕГЕ СОНЫ ҚАЛАЙТЫНЫН АНЫҚТАУ « Rising Stock Іnс » компаниясының президенті, досым Адам Сток айтқандай, « даналық « неге? » деген сұрақтан басталады ». Әр адам бақытты, дені cay, табысты болғысы келеді. Өкінішке қарай, мұндай тілек өздігінен қалағаныңызға қол жеткізетін тиімді стратегия бола алмайды.
Күйбең тірліктің құрсауынан босап, қалауының бәріне жеткен жандардың « неге? » деген сауалға жауабы дәлелімен бар. Олар жиі кездесетін кішігірім мәселелер мен болмашы кедергілерден өмірлік айқын мақсаттарын жоғары қоя біледі, әр таң сайын сол мұратына жету үшін оянады. Сондықтан тереңірек ойланып, қалайтын нәрсеңіз не үшін маңызды екенін анықтаңыз. Жан дүниеңіздің түкпірінде жатқан осы « негені » анықтап алғанда ғана мақсатыңыз пайда болады. Ал ол мақсатқа жету жолында сізді ештеңе тоқтата алмас. ҚАЛАҒАНЫНА ЖЕТУ ҮШІН ҚАНДАЙ АДАМ БОЛУҒА ТИІС ЕКЕНІН АНЫҚТАУ Менің бірінші коучым Жефф Суи айтқандай, « дәл осы жерде негізгі сынақ басталады ». Басқаша айтқанда, өміріңіз сіз жақсарған кезде ғана жақсарады. Өзіңізді дамытуға мейлінше көп уақыт жұмсағанда ғана жағдайыңыз түзеледі. Жасауға тиіс іс-әрекеттерді орындағанда ғана қалаған дүниеңізге жетуге үміт пайда болады. Кәсіпті ұлғайту үшін, денсаулығыңызды, отбасылық жағдайыңызды жақсарту үшін не өзге салада жоғары деңгейге көтерілу үшін қандай болуыңыз керек? Осыны түсінген сәтте ғана жағдай өзгере бастайды. ҚАЛАҒАНЫНАЖЕТУ ҮШІН НЕ ІСТЕУ КЕРЕГІН АНЫҚТАУ Мінсіз өмір қалыптастыру үшін қандай әрекет жасауыңыз керек? Мысалы, қатты арықтағыңыз келді дейік.
Мұндай кезде аффирмацияңыз мынадай болуы керек: « Аптасына бес күн жаттығу залына баруға, жүгіру жолағында кем дегенде жиырма минут жүгіруге уәде беремін! ». Сауда агенті болып жұмыс атқарсаңыз әрі лауазымыңызды жоғарылатқыңыз келсе, аффирмацияңыз « Күнде таңғы сегізден тоғызға дейін 20 нақты сатып алушыға қоңырау шалуға міндеттімін! » деген сөз болуға тиіс. Яғни әрекетіңіз нақты сипатталғанда нәтижесі жақсы болады. Міндетті түрде жиілігін ( неше рет жасауға міндеттісіз ), санын ( қан­ша жасайтыныңызды ), нақты уақыт аралығын ( бұл әрекет қашан басталатынын және бітетінін ) көрсетіңіз. Ең азынан бастап кіріскен абзал. Дәл қазір жаттығу залы­на аптасына мүлде бармай, уақыт жұмсамасаңыз, онда ап­тасына 5 рет 20 минуттан баруды жоспарлау едәуір қате болар еді. Сатыны біртіндеп өсіріп, басқару керек. Осы жолда кішігірім жетістікке жетудің қандай болатынын аңғарыңыз. Сол кезде өзіңізді ыңғайлы әрі жайлы сезінесіз. Аса үлкен жетістікке жетемін деп өзіңізді дайындамаңыз, олар орындалмай қалуы да мүмкін. Көздеген мақсатыңызға қадам тастап жетесіз. Бастапқыда күнде не апта сайын мақсатыңызды жазбаша жазыңыз, уақыт өте қай кезде оны көтеру керегін шешесіз.
Жаттығу залына бірнеше апта 2 рет 20 минуттан барып ( басындағы міндетті мақсат дейік ), келесі мақсатқа жетуде аптасына 3 рет 20 минуттан баруға әдеттеніңіз. АФФИРМАЦИЯҒА ШАБЫТ БЕРЕТІН НАҚЫЛ мен ФИЛОСОФИЯЛЫҚ ОЙДЫ ҚОСУ Мен әрдайым әр жерден нақыл мен философиялық ой іздеймін. Олардың бәрін аффирмацияма қосып отырамын. Мысалы, бір аффирмация толықтай « Сізді осында әкелген нәрсе өзге жерге апармайды » ( What Got You Here Won ’ t Get You There ) дейтін Маршалл Голдсмиттің кітабынан алынды. Онда былай делінген: « Жер бетіндегі кез келген ықпалды адамның бірегей ерекшелігі – өзін әлемдегі ең маңызды тұлға сезінуге ұмтылысы. Соның арқасында Билл Клинтон, Опра Уинфри, Брюс Гудман қызметінде озат болды. Мен де өзіме байланыстының бәрінде осы әдісті қолданамын ». Тағы бір аффирмациямда былай делінген: « Тим Ферристің ақылына құлақ, саламын: « Тиімділігіңді барынша арттыру ушін мақсатты түрде істеп жатқан БІР ісіңізге не жобаңызға күнделікті 3 не 5 сағат уақыт бөле біліңіз не жарты күніңізді соған арнаңыз. Сағат сайын әртүрлі іспен айналыспаңыз ».
Шабыт сыйлайтын, ой салатын сөзді кезіктіргенде, « меніңізді » бағалауға көмектесетін философиялық концепция не стратегия ұшырасса, « мынау нәрсе өзімді жетілдіру үшін керек екен » деп, сол ойды аффирмацияңызға қосып отырыңыз. Күн сайын осындай дүниені байқап, ден қойып үйренсеңіз, философиялық ой мен стратегия ойлау жүйеңізге еніп, ақырында нәтижеңіздің табысты болуына әсер етеді және өмір сапасын арттырады. АФФИРМАЦИЯ: ТҮЙІН Аффирмацияда нәтижеге жету үшін оларды автомат оқымай, көңіл-күймен, сезіммен оқу керек. Ой мәніне бойламай, қайта-қайта оқи берсеңіз, өміріңізге жағымды ештеңе әкелмейсіз. Өзіңіз қайталайтын әр аффирмация жемісті болуына өзіңіз жауаптысыз. Бұл іске қуана кірісіңіз. Егер бір аффирмация шынымен ұнаса, көңіліңізге қонса, шабыт сыйласа, онда тіпті үйдің шатырына шығып, айғайлап, билеп айтсаңыз да жарасады. Кейде мұндай істе дене қимылын жасаған жөн. Мысалы, аффирмацияны оқығанда терең тыныстап, жұдырықты түйіп яки дене жаттығуын жасау керек. Дене белсенділігі мен аффирмацияны оқуды біріктіру – тән мен жанды жақындатудың тамаша тәсілі. Аффирмация ешқашан ақырғы түпкі ойды білдірмейді, оны үнемі жаңартып отыру қажет. Оқып-үйреніп, өсіп-жетілген сайын аффирмация да дамуға тиіс.
Егер жаңа мақсатқа жеткіңіз, жаңа арманыңызға қанат бітіргіңіз келсе, жаңа әдет сіңіріп, жаңа философияны меңгерем десеңіз, соның бәрін өміріңізге енгізгіңіз келсе, оларды аффирмацияға қосу керек. Не, керісінше, бұрын көздеген мақсатыңызға жетсеңіз не жаңа әдетті бойыңызға сіңірсеңіз, оларды аффирмациядан алып тастауға болады. Ең соңғысы, аффирмацияны күнде әрі үздіксіз қайталау керек. Күн сайын оқып тұрыңыз. Аффирма­цияны еске түскенде ғана оқу жаттығу залына андасанда бару сияқты, одан « міне » деп көрсететіндей нәтиже бола қоймас. Аффирмацияны оқуды күнделікті атқаратын істің біріне айналдыру қажет. Өмірді өзгертудің 30 күндік бағдарламасындағы ( 9-тарауда ) Life S.A.V.E.R.S. Әрі бір нәрсені ескерген жөн: осы кітапты оқу, тіпті кез келген басқа кітап болсын, аффирмация оқығандай әсер етеді. Оқығаныңыз белгілі бір мөлшерде санаңызға әсер етеді. Өзіңізді дамытуға қатысты кітап пен мақаланы үнемі оқи берсеңіз, санаңызды ой-ұстаныммен жетістікке бағыттағандай боласыз. Ол жерде салмақ тастау, қарым-қатынасты жақсарту, күш-қуатыңыз бен өзіңізге деген сенімділігіңізді арттыру, табыс мөлшерін ұлғайту, күйзелістен шығу сияқты сан алуан тақырыптар қамтылған. LIFE S.A.V.E.R.S. Экстраординар адамдар мүмкін әрі ықтимал ғана емес, мүмкін емес нәрсені де елестетеді.
Сондай-ақ мүмкін емес нәрсені елестету арқылы оны шындыққа айналдырудың жолын табады ». ШЕРИ КАРТЕ СКОТТ, мотиватор-коуч, жазушы « Өзіңізді қазіргі емес, болсам деген қалпыңызда көруге тырысыңыз ». РОБЕРТ КОЛЬЕР, америкалық жазушы « Visualisations » – елестету ойша елестету не дайындалу деп те аталады. Оның мақсаты – өміріңіздегі нақты мінез-құлық пен нәтиженің менталдық көрінісін қалыптастыру үшін қиялыңызды пайдаланып, сыртқы әлеміңізде оң нәтижеге ұмтылдыру. Өздерін әрі қарай шыңдау үшін мұндай тәсілді көбіне кәсіби спортшылар қолданады. Бұл про­цесс барысында адам неге жеткісі келетінін елестетіп, содан соң оған жету үшін не істеу керегін ойша сипаттайды. Көптеген табысты адам, арасында атақтылар мен « жұлдыздар » да бар, жетістікке жетуде елестетудің рөлі ерекше болғанын айтады. Ең әйгілі гольф ойыншысы ретінде танылған Тайгер Вудс үнемі ойында керемет соққы бергенін елестетеді екен. Тағы бір ұлы гольф ойыншысы, гольфтан әлем чемпионы Жек Никлаус бірде « Ешқашан, тіпті жаттығу кезінде де ойымда сәтті соққы беріп алмайынша, доп соқпаймын » деп мойындаған екен. Түрлі өмірлік қиындыққа кезіккенде елестетуді пайдаланғанын Уилл Смит те айтады. Холливуд « жұлдызы » атанбай тұрып, бұл жетістігін көз алдына сан мәрте елестеткен.
Тағы бір жарқын мысал – актер Жим Кэрри 1987 жылы өзіне-өзі 10 миллионға чек жазып береді. Ескертпе жолға « актерлік еңбегі үшін » деп қосқан екен. Сосын бірнеше жыл бойы сол ақшаны алып тұрғанын елестетіп келген. АЛ СІЗ НЕНІ ЕЛЕСТЕТЕСІЗ? Көп адам өткенін елестетумен шектелетінін баса айтқым келеді. Сәтсіздікке ұшыраған және жүрегін ауыртқан оқиғаларды есіне алады. Креатив елестету өзіңіз өте құнды санайтын тартымды, қызықты әрі мүмкіндігі шексіз келешек күтіп тұрғанына сендіріп, ойыңыздағы елестің жобасын дамытуға жол ашады. Әрі қарай елестетуді өзім қалай қолданатынымды қысқаша айтып өтейін. Бұл процесті жүзеге асыруда сізге көмектесер елестетудің 3 қадамын түсіндіремін. Сонымен, аффирмацияны айтып болған соң, қонақ бөлмедегі диванға жайғасып, арқамды тік ұстап отырамын. Көзімді жұмып, бірнеше рет терең тыныс аламын. Содан соң 5 минутта бүгінім жақсы өтетіндей сценарий құрамын. Ойша істеуім керек әрекет пен мақсатты оңай әрі шын ниетпен, сеніммен істегенімді елестетемін. Мысалы, осы кітапты жазған бірнеше айда ( жә, жарар, кімді ақымақ қылып тұрмын, бірнеше ай емес, жыл бойы ) мұны оп-оңай жазып жүрмін деп елестетумен болдым.
Шығармашылық сәтті ұтымды пайдаланып, жазушыларға тән үрейге бой алдырмай, еш қиындықсыз, күйзеліссіз жа­зып шықтым деп елестеттім. Ақырғы нәтижені нақты бейнеледім. Адамдар кітабымды оқып, өздеріне қалай ұнағанын айтқанын, достарына « Мынау тамаша кітап! » деп айтып тұрғанын елестеттім. Сол көріністі бір ғанибет санап, күйзеліс пен қорқыныш жоқ деп елестеткен соң, кейінге қала беретін кітап жазу ісіне белсене кірістім. Демек, келесі деңгейге өтуге дайынсыз. Енді аффирмацияны айтып, сол мақсатқа сай өмір сүргеніңізді елестетіңіз. ДАЙЫНДАЛУ Кейбіреулер елестету уақытында аспаппен орындалатын классика не барокко әуені ( Бахтан бастап, кез келген әуен ) қойылып тұрғанын ұнатады. Музыка қосып тәжірибе жасап көргіңіз келсе, осы әуендерді қосыңыз. Тек даусын қатты шығармаңыз. Арқаңызды тік ұстап отырыңыз. Дегенмен өзіңізге ыңғайлы болсын. Терең тыныс алыңыз. Көзіңізді жұмып, санаңызда артық ойды ысырып, елестетуге дайындалыңыз. ҚАЛАҒАН НӘРСЕНІ ҚИЯЛДА СИПАТТАУ Көбі жетістігін елестеткенде біртүрлі ыңғайсызданады. Кейде сол елестеткенінен өзі қорқады. Кей адам психологиялық тұрғыда жетістікке қарсы шығады. Кейбірі өзін жетістікке жеткені үшін кінәлі сезінеді. Жетістікке жетсем, жанымдағы адамдардың 95 пайызы артта қалады деп уайымдайды екен.
Марианна Уильямсонның « Махаббатқа оралу » ( A Return to Love ) кітабында кең таралған бір сөз жетістікті елестете отырып, психологиялық не эмоциялық кедергілерге тап болатын адамның жай-күйін дөп басып айтқан екен: « Үрейіміз өте жаманбыз дегенімізде емес. Үрейіміз шектен тыс артық екенімізді көрсеткеннен туады. Сонда түнектен емес, жарықтан қорқамыз. Өзімізден осынша жарқырап, ғажап, талантты боларлықтай кіммін деп сұраймыз. Ал неге сондай болмасқа? Сіз де Құдайдың сыйысыз. Өзіңізді кемсіткеніңіз ғаламға қызмет етпейді. Өзгелердің тыныштығын ұрламайын, олар менің жанымда өздерін қауіпсіз сезінсін деп өзіңізді кемсітіп, кішірейтудің ешбір пайдасы жоқ. Біріміз қалмай жарқырауға тиіспіз. Бала сияқты. О баста туа біткен Тәңірлік ғажапты әлемге таратуымыз керек. Бұл ғажап тек таңдаулыларда емес, адам баласының бәрінде бар. Жүрегіңіздегі жарықты жарқыратқан сайын, бейсана түрде өзгелерге де жарқырауға жол ашасыз. Бойымыздағы үрейден арылған сайын, айналамыздағы жандарды да сол үрейден арашалаймыз ». Өзіңіз жақсы көретін жандарға бере алатын ең үлкен сый – әлеуетіңізді толық ашып, өмір сүруге құлшыну. Сіздіңше бұл нені білдіреді? Шын мәнінде қалауыңыз не?
Осы сұраққа жауап бере отырып, логиканы, шектеу мен пайдалы деген ұғымды мүлде ұмытыңыз. Қалауыңыздың бәрі бар болса, болсам деген адамға айналсаңыз, онда не болар еді? Сол кезде немен шұғылданар едіңіз? Кім болар едіңіз? Ең басты мақсатыңызды, жүрек түкпіріндегі асқақ арманыңызды елестетіңіз, ешкімге тіс жарып айтпайтын тілегіңізді, өміріңізді түбегейлі өзгертетін дүниелерді елестетіңіз. Сол кереметтей көріністі тұтастай көріп, сезініп, естіп, қолмен сипап, дәмін, иісін сезуге тырысыңыз. Елестетудің тиімділігін арттыруда сезім мүшелеріңіз де қатыссын. Елестеткен көрінісіңіз неғұрлым айқын, жарқын болса, соның бәрін өңіңізде іске асыруға барынша тырысатын боласыз. Сосын « бірден таспаны алға жылжытып », келешекке назар салыңыз. Өзіңізді керемет жетістікке жеткен адам ретінде көріп, жуық арадағы келешекке, мәселен, бүгін кешке не одан сәл әрі уақытқа көз тастаңыз. Осы кітапты жазып жүргенде мен де сөйткенмін, дайын туындымды оқып отырған адамдарды, олардың қалай қуанып, достарына айтып тұрғанын елестеттім. Сіз де қалаған жетістігіңізге жеткеніңізді елестетіңіз. Сол жетістікке жеткенде тәжірибе жинағаныңызды, кедергінің бәрін еңсергеніңізді ойлаңыз. Мақсатыңызға жеткенде қандай ғажап сезімді бастан кешеріңізді елестетіңіз.
ӨЗІ БОЛСАМ ДЕГЕН АДАМДЫ ЕЛЕСТЕТІГІ, СОНДАЙ БОЛУ ҮШІН НЕ КЕРЕК ЕКЕНІН ОЙЛАУ Қалауыңызды айқын ойластырып алыңыз. Өзіңіз болсам деген адамның өмірін сүріп жүргендей елестетіңіз, сонда сол көрініс жүзеге асады. Өзіңіз сипаттаған келешек суретінде сол істерден ләззат алатыныңызға шындап сеніңіз. Жүгіріп бара жатып жымиғаныңызды көріңіз, осындай тәртіпке бағынғаныңыз үшін қуана біліңіз. Клиенттерге телефон шалғанда сенімді екеніңіз байқалсын. Баяндама жасағанда, көптен бері кейінге ысырып келген жұмыс жобаңызда белгілі бір жетістікке жеткендей елестетіңіз. Оптимистігіңізге, көтеріңкі көңіл-күйіңізге тәнті болған әріптес, клиент, туыс, досты, отбасы мүшелерін елестетіңіз. ЕЛЕСТЕТУ: ТҮЙІН Жоғарыда сипаттаған күнделікті қарапайым елестетуді аффирмация толықтырса, санаңыз жетістікке дайын болады. Арманыңыздағы өмірге тез жетіп, ақырында, бәрін жүзеге асырасыз. Кей сарапшылардың айтуынша, мақсат пен арманды елестеткенде көрген нәрсеңіз өміріңізге тартылады екен. Осы тартылыс заңына сенсеңіз де, сенбесеңіз де, мынаны біле жүріңіз: елестетудің практикалық қолданбасы бар, оны көп адам қолданып, елеулі нәтижеге жетіп жүр. Өмірде қандай жетістікке жеткіңіз келетінін елестетіп, барлық эмоцияңызды тірілтсеңіз, рухыңыз оянып, көңіл-күйіңіз көтеріледі, сол елестеткен істерді жүзеге асыруға жол ашылады.
Қалаған нәрсеңізді неғұрлым айқын әрі анық көрсеңіз, сол мақсатқа жеткенде бастан кешер сезімді дәл қазір сезінген сайын, оған жету мүмкін екенін ұғасыз. Әр күні елестету әдісін пайдалана отырып, сол сәтті сезінуге ой мен сезіміңізді бейімдей беріңіз. Елестету өзіңізді шектейтін кей дағдыны, маңызды істерді кейінге қалдыру сияқты әдеттерді жоятын ең мықты құралға айналмақ. Сонда ғана мақсатыңызға тез жетесіз. Бастапқыда күніне 5 минут елестету керек. Келесі тарауда осы тәсілдің артықшылығымен таныстырамын. Сонда күніне 1 минут елестетіп те жетістікке жетуді үйренесіз. ЕЛЕСТЕТУ ТАҚТАСЫН ҚҰРУ ( ТІЛЕК ТАҚТАСЫ ) Елестету « Құпия » ( The Secret ) деген бестселлер кітап пен киноның арқасында танымал болып кетті. Негізінде, бұл – бар болғаны постер, осы постерге қалаған нәрсеңіздің суретін ілесіз. Өзіңіз болсам деген кейпіңізді, не істегіңіз келетінін, қайда тұрғыңыз келетінін, сол сияқты, кез келген орындалса деген тілегіңізді іліп қоясыз. Елестету тақтасын құру – қуантатын, көңіл-күйді көтеретін іс. Өзіңіз ғана не етене жақын адамдарыңызбен құруға болады. Бұл тақта материалдық қажетіңіздің тез өтелуіне себін тигізеді. Мұндай тақта құру көңілді іс болғанымен, өмірде ештеңе өздігінен өзгермейтінін білгеніңіз абзал. Әрекет ке­рек.
Медицина ғылымдарының докторы Нил Фарбер www.psychologytoday.com-дағы мақаласында « Елестету тақтасы армандау үшін, ал әрекет тақтасы нәтижеге жету үшін құрылады » деген екен. Бұл сөзбен толықтай келісемін. Әр күн сайын елестету тақтаңызға қарап құлшынысыңызды арттырып, мақсатыңызға зер салыңыз. Дегенмен біле жүріңіз: нәтижеге тек тиісті әрекет жеткізеді. LIFE S.A.V.E.R.S. РОБИН ШАРМА « Көп адамның жаттығуы – асығыс шешім шығарып, жауапкершіліктен басын ала қашып, бар жақындарын өзінен бездіруі. Осылайша басына қонған бақ құсын ұшырып жібереді ». Авторы белгісіз « Exercise » – таңғы жаттығу күнделікті жоралғыңыздың негізіне айналуы керек. Күн сайын таңертең бірнеше минут болса да жаттығу жасап тұрсаңыз, күш-қуатыңызды арттырып, денсаулығыңызды нығайтып, көңіл-күйіңізді көтеріп, сеніміңізді нығайтады. Жаттығу тиімді ойлануды, ең маңызды нәрсеге зейін қоюды үйретеді. Мүмкін, жаттығуға уақытыңыз тапшы шығар? Олай болса, кейінгі тарауда жаттығуды күнделікті жоралғыңызға қалай енгізу керегін көрсетемін. Күніне жаттығу жасауға 60 секүнд жұмсауға болады. Жуырда пайдасы зор видеоролик көрдім: тұлға дамуы туралы сарапшы, өзін миллиардер еткен кәсіпкер Эбен Паган бірнеше бестселлер авторы Тони Роббинске сұхбат беріп отыр екен.
Сонда Тони « Эбен, табысқа кенелуіңіздің ең басты кілті неде? » деп сұрады. Білесіздер ме, сол сәтте Эбеннің берген жауабын естігеніме қуандым: « Әр таңды табысқа кенелтер жоралғымен айналысудан бастадым. Ең басты кілт – осы », – деді. Сосын Эбен таңертең жасайтын жаттығудың маңызы туралы айтып өтті. Жаттығуды талтүсте не кешке жасауға болмайды. Жаттығу залына сол мезгілде баруды әдетке айналдырсаңыз да, күн сайын таңертең « 10-20 минут аэробикалық жаттығулар жасап үйреніңіз не өзге қарапайым жаттығу жасаңыз » деп өзінің күнде жасайтын әрекеті туралы бөлісті. Таңғы жаттығудың пайдасы өте зор. Жаттығу тез оянуға көмектесіп, сананы тұнық етеді. Сондай-ақ күні бойы күш-қуатыңыз тасып жүреді. Тұра сала жаттығу жасау өмірдің барлық саласын реттеуге септігін тигізеді. Жаттығу кезінде не істейтініңіз өзіңізге байланысты: залға жазылыңыз, таңертең серуендеңіз не жүгіріңіз, не болмаса Р90Х не Insanity DVD дискілерін қолданыңыз тағысын тағы. Бірақ мен бірнеше кеңес ұсынсам деймін. Өмірде бір ғана жаттығу жасау керек десе, еш күмәнсіз йоганы таңдар едім. Содан бері зор құлшыныспен жасап келемін. Бұл – сан алуан жаттығудың басын қосқан ерекше тәсіл.
Йогада денені созу күш қолдану арқылы жүзеге асады. Сонымен қатар ол жүрекке жақсы әсер етіп, тыныс алуды реттейді. Кейде ол медитацияға да айналады. ТАНЫС БОЛЫҢЫЗ, БІРЕГЕЙ ӘРІ ҚАЙТАЛАНБАС... ДАШАМА Йога ( не үшін осы жаттығу ) туралы сөз болғанда досым Дашаманы атамау мүмкін емес. Біраз жыл бұрын оның бір шәкірті менің клиентім болды, ол әлемдегі ең мықты йога ұстазы туралы айтты. Дашама – сендіріп сөйлейтін, рухани бай, тәжірибесі мол, мен жолықтырған йога ұстаздарының ішіндегі ең жақсы нәтижеге жеткізетін ұстаз. Одан йоганы неге бәрінен артық көретінін айтып беруін өтіндім. Дашама: « Йога – сан қырлы ілім. Ол адамның тәніне, жанына, жүйке жүйесі мен эмоциясына, рухани әлеміне әсер етеді. Хал осы кітабына үлес қосып, йога жөнінде қысқаша кіріспе жасауымды өтінгенде, йога « Таң шапағаты » әдісімен ғажап үйлесетінін сездім. Йога адам өмірінде неше түрлі ғажапты жүзеге асыра алатынын өз тәжірибемнен білемін, басымнан да өткен. Өзім оқытқан талай адамның өмірінің өзгергеніне куә болдым. Йога бірнеше салаға бөлінетінін ескеру керек.
Жай отырып үнсіз медитация жасау, өкпені кеңейту үшін тыныс алу жаттығуларын жасау немесе жүректің жұмысын жақсарту үшін артқа иіліп жаттығу жасау. Осы жаттығудың бәрі өміріңіздің әр саласын өзгертуі мүмкін. Бастысы, қайсын қай уақытта пайдалану керегін біліңіз, пайдалы етіп, рухани тепе-теңдік пен үйлесімді сезіну үшін қолданыңыз. Өте ұқыпты таңдалған йога бағдарламасы өмірдің бірнеше саласын өзгертуі мүмкін. Сондай-ақ үйлеспейтін нәрсенің орнын тауып, бойдағы пайдаланылмай не көзін таба алмай жүрген күш-қуатты оятады. Әрі қан мен күш-қуат айналуына, жаңа сұйықтық қозғалуына орын ашады. Ағзаңызға ден қойып, кейбір жаңа істер тізбегін тәжірибеден өткізіп көріңіз. Өзіңізді соған дайынмын деп есептесеңіз, мархабат! Ақ ниет, ізгі тілекпен Дашама! » ЖАТТЫҒУ: ТҮЙІН Әрине, денсаулықты қалыпты сақтау үшін, күйлі-қуатты болу үшін үздіксіз жаттығып тұру керек екенін білесіз. Бұл жаңалық емес. Ал неге жаттығу жасамайсың деп сұраса, сылтау табу оңай. Көбіне « уақыт жоқ », « онсыз да қатты шаршап жүрмін » дегенді естиміз. Дегенмен ақталудың жолы көп. Жалқау адамның сылтауы бітпейді. Келісесіз ғой? Таң енді қылаулана бергенде шаршамай тұрып жаттығу жасаудың маңызын түсіндіру.
Күнде қатты шаршап қалдым деп, не мыңдаған болмашы сылтау іздеп үлгерместен, жаттығу жасауды бастаңыз. Жаттығуды әдетке айналдырыңыз. Уәдем – уәде, жаттығу бұдан былай өмір сапасын күрт арттырады! Жауапкершіліктен бас тарту. Мұны өзіңіз де білуге тиіссіз, дегенмен айта кетейін. Жаттығуға кіріспес бұрын әсіресе бұрыннан сырқатыңыз болса, өзіңізді жайсыз сезініп жүрсеңіз не мүгедек болсаңыз, дәрігермен кеңескен абзал. Бәлкім, жеке қажетіңізге қарай, кейбір ауыр жаттығудан бас тартуға не өзгертуге тура келер. LIFE S.A.V.E.R.S. МАРК ТВЕН « Денені шынықтыру үшін жаттығу жасау, жан тыныштығы үшін дұға ету сияқты, оку да ақыл-ойды дамыту үшін керек. Қай кітапты оқысақ » соған айналамыз ». МЭТТЬЮ КЕЛЛИ « Reading », яғни оқу – « Life S.A.V.E.R.S. » әдісіндегі бесінші амал. Өміріңіздің кез келген саласын өзгертудің жылдам жолы. Әр салада 10-деңгейлі жетістікке жетуге қажет білім алып, идея мен стратегия үйренудің ең тиімді тәсілі. Ең бастысы – сіз қалаған істі тәжірибеден өткізген сарапшыдан үйрену. Жаңадан дөңгелек ойлап табудың қажеті жоқ. Қалағаныңызға жылдам жетудің тиімді жолы – осы жолда жетістікті бағындырған адамдардың моделін басшылыққа алу.
Шын мәнінде, әр тақырып туралы жазылған кітап сан алуан. Күнде оқудың арқасында ұшан-теңіз білім алуға болады. Жақында біреудің « Мен мұндай нәрсені оқуға мұқтаж емеспін » дегендей мысқылдағанын естідім: « Иә, иә... Өзін-өзі тануға арналған тағы бір кітап па... », – дейді. Мұндай кітаптарды оқу абыройына нұқсан келтірердей тәкаппарлана сөйледі. Мұндай мінез көрсетуінің себебін түсінбедім, өзімшілдік пе, әлде жай ғана мәселені түсінбеуі ме, алайда сол адам өз еркімен шексіз, телегей-теңіз білімнен, адам өмірін күрт өзгертетін, шектеусіз өсуге жетелейтін білімнен бас тартты. Бәлкім, жер бетіндегі ең атақты, жетістікке жеткен адамдар жазған кітаптарды оқыса, өзіне пайдалы болар ма еді? Ақыл-есі дұрыс адам мұндайдан қалай бас тартады? Өмірден нені қаласаңыз да, соған жетудің амалын көрсетер көп кітап табылады. Бай-дәулетті, мультимиллионер болғыңыз келе ме? Қаржылай жетістікке жеткен адамдар жазған біршама кітап бар. Олар жетістікке жетудің неше түрлі амалын, бастан кешкен тәжірибесін баяндайды. Осы орайда өзім жақсы көретін бірнеше кітабымды атап өтейін: М.Ж.
Демарко, « Миллионердің шабысы » ( The Millionaire Fastline ); Наполеон Хилл, « Ойлан да байы » ( Think and row Rich ); Харв T. Экер « Миллионер сияқты ойлан » ( Secrets of the Millionaire Mind ); Дэйв Рэмси, « Маған ақшаны көрсетіңдерші » ( Total Money Makeover ). Бәлкім, арманыңыз елде жоқ махаббат пен романтикаға толы қарым-қатынас шығар? Соған жету үшін не істеу керегі туралы жазылған кітап тіптен көп болар. Оның бәрін он жылда оқып тауыса алмассыз. Осы тұрғыда менің жақсы көретін бірнеше кітабым: Гэри Чепмен, « Махаббаттың бес тілі » ( The Five Love Languages ); Жо Дан, « Екінші жарты болудың тәжірибесі » ( The Soul Mate Experience ); Жон Готтман және Нан Сильвер, « Некенің жеті принципі » ( The Seven Principles for Making a Marriage Work ). Өмірден нені қаласаңыз да – қарым-қатынасты өзгертуді, сенімділікті арттыруды, қоғаммен байланыс пен сөзіңізге иландыру машығын дамытуды, баю не өмірдің өзге саласын жетілдіру, жергілікті жердегі кітап дүкеніне барыңыз не мен сияқты Amazon.com сайтына кіріп, бір шолу жасаңыз.
Өміріңіздің қай саласы ақсап тұр деп санасаңыз, соны дамытатын кітап табасыз. Орманды құтқарғысы келетіндер мен ақшасын үнемдегісі келетіндерге жергілікті кітапханаға бару керек дер едім немесе ұнататын сайттарымның бірі www.paperbacksivap.com-ды қарап шығуға кеңес беремін. Ал менің сүйікті кітаптарымның толық тізімін www.TMMBook.com. Оның ішінде маған қатты әсер етіп, тұлға ретінде жетістікке жетуіме септігі тиген, өміріме разы қылғандары бар. Сол жерден кеңес берген кітабымның бәрін табасыз. ҚАНША ОҚУ КЕРЕК? Күніне кем дегенде 10 бет ( бастапқы кезде 5 бет те жеткілікті, әсіресе баяу оқитын болсаңыз, кітап оқу сізге ләззат сыйламайтын болса ) оқуға кеңес беремін. Қарапайым математикалық есептеуге жүгінсек, күніне 10 бет оқу көп уақыт алмайды, алайда кітап сізді мүлде өзгертуі ықтимал. Назар аударыңыз: баяу оқысаңыз, күніңіздің 15-30 минут аралығын ғана арнайсыз. Мұны былайша айтайық: күніне 10 бет оқысаңыз – жылына 3 650 бет оқисыз деген сөз. Яғни өз-өзіңді дамыту мен тұлғаңызды дамытуға септігін тигізетін 200 беттік 18 кітап оқитын боласыз. Егер келесі жылы осы тақырыпта 18 кітап оқысаңыз, қазіргіден гөрі өзіңізге сенімді, көп білетін, жауапкершілігі зор адамға айналасыз, яғни кемелденесіз ғой? Еш күмән келтірмеңіз!
ОҚУ: ТҮЙІН Түпкі мақсатты естен шығармаңыз. Күн сайын кітап оқымастан бұрын өзіңізден бұл кітапты не үшін оқитыныңызды сұраңыз. Бұл кітаптан қандай білім алғыңыз келетінін анықтап алған жөн. Сол түпкі мақсатты естен шығармаңыз. Ойлануға бір минутты дәл қазір табыңыз: қолыңыздағы кітаптан не білгіңіз келеді? Оны соңына дейін оқымақсыз ба? Ең бастысы, осы кітаптан білгеніңіздің бәрін « Таң шапағаты: өмірді өзгертетін 30 күндік бағдарламаға » сай өмірде қолданбақсыз ба? Мысалы, Інжіл, Таурат және т.б. Кеңесімді құп алып, кітаптағы қажет беттің астын сызып, дөңгелектеп не шетін бүктеп отырыңыз. Шетіне белгі қалдырып отырсаңыз да болады. Оқыған кітабымнан бірдеңе түюім үшін, алда қайта қарағанда мазмұнын тез табу үшін қажет болады-ау деген жерін дөңгелектеп не жай астын сызып кетемін. Неліктен осы тұстың астын сызғанымды ұмытпас үшін бет шетін белгілеп кетемін ( әрине, кітапты кітапханадан алмаған болсам ). Осы арқылы мәтіннің керек тұсын кез келген уақытта қайта қарап, маңызды сабақтарды, идеяны, артықшылықтарды еске түсіре аламын. Кітапты бастан-аяқ қайта оқып отырмаймын. Тұлғаңызды дамыту туралы ең тамаша кітаптарды оқыңыздар деп кеңес берер едім.
Жақсы кітапта жинақталған пайдалы білімнің бәрін адам бір оқығаннан түсініп, сіңіріп алуы сирек кездеседі. Кез келген салада жетістікке жету үшін қайталау маңызды. Қа­жет идея, стратегия, тәсілдерді санаңызда толықтай жатталып қалғанша қайталаған абзал. Мәселен, каратэні үйренгіңіз келсе, бір ғана сабаққа қатысып, бәрін білдім деп айта аласыз ба? Сол күрестің неше түрлі техникасын зерттеп, күн сайын жаттығуға барып, содан соң ұстазыңызға қайта келіп, оның үйреткен бір тәсілін меңгеру үшін сан мәрте қайталауыңызға тура келеді. Өмірді жақсартатын тәсілдерді меңгеру үшін де солай істейсіз. Сондықтан мұндай стратегияны сипаттайтын кітапты қайталап оқудың пайдасы зор. Бірінші кітаптағы стратегияны меңгермей тұрып, жаңа кітап оқудың пайдасы айтарлықтай нәтиже бере қоймас. Өмірімнің әлдебір саласына жақсы әсер ететінін сезсем, сол кітапты тағы бір рет оқып шығуға тырысамын ( тым болмағанда белгілеген тұсымды оқып шығамын ). Кітап сөремнің арнайы бір бөлігіне қайта оқитын кітаптарды қоямын. Кей кітаптарды, мысалы, « Ойлан да байы » деген кітапты үш рет қайтара оқыдым. Кітапты қайта оқып шығу үшін де тәртіп керек. Өйткені бұрын оқымаған кітапты оқу қызығырақ. Қайталау іш пыстырарлық әрі шаршататындай көрінеді.
Осыған қарап, белгілі бір саланы меңгеретіндер неге аз екенін түсінуге болады. Бұл бізге неге қайталау керек екенін көрсетеді. Қайталау адамға жинақылық пен тәртіптің жоғары деңгейіне көтерілуге көмектеседі. Қазір оқып жатқан кітабыңызды солай тексеріп көрсеңіз болады. Бір рет оқып болған соң, оны екінші рет оқуға тырысыңыз. Сонда кітаптан алар біліміңіз толық әрі терең болады. LIFE S.A.V.E.R.S « S » – КҮНДЕЛIK ЖАЗУ « Кай уақытта не жазсаңыз да, қағазға түскен жазудың бәрі – ерекше терапия, оған көк тиын төлемейсіз ». ДИАНА РААБ, америкалық жазушы, психолог « Идея адамға кез келген уақытта, кез келген жерде келе береді. Ойша жазылған жазбалардың бір жаманы – оларды жазған сыя тым тез өшіп кетеді ». РОЛЬФ СМИТ, америкалық жазушы « Scribing » – writing – сөзінің синонимі, жазу деген мағынаны білдіреді. Күнделік жазу – Life S.A.V.E.R.S. Шынын айтсам, Life S.A.V.E.R.S. Рақмет, « Thesaurus » ( мағынасы жақын сөздер сөздігі ), мен саған қарыздармын! КҮНДЕЛІК ЖАЗУ Өзім жақсы көретін жазу түрі – күнделік жазу. Санадағы ойдың бәрін қағазға түсіру арқылы құнды ақпараттарға қол жеткізесіз.
Сол сияқты, кез келген игі мүмкіндікті, өз-өзіңді жетілдіру мен тұлғаңды дамытуға көмектесетін дүниенің бәрін жазып алу пайдалы. Әрине, күнделік жазудың қаншалықты пайдалы екенін бұрыннан білетінмін, бірнеше рет бастағанмын да, алайда ешқашан үздіксіз күнделік жазбаппын. Себебі бұл менің күндік жоспарымның тізіміне енбепті. Әдетте күнде төсегімнің жанында қалдыратынмын. Үйге кеш келіп, он күннің тоғызында « жазатын дәнеңе жоқ, қатты шаршадым » деген тәрізді күнделік жазбауға сылтау табатынмын. Сондықтан күнделіктерім көбіне бос қалатын. Кітап сөресінде осындай бірнеше бос күнделік жиналып қалғанымен, сәл уақыттан кейін жаңа қойын дәптер бастайтынмын. Әр кезде қымбатырағын алатынмын. Егер көп ақшаға сатып алсам, онда күнделікті үзбей толтырамын деп өзімді алдайтынмын. Бір қарағанға, тәуір себеп, солай ма? Өкінішке қарай, бұл кішкентай стратегиялық қулық бір де бір рет жүзеге аспады. Жылдан жылға бірінен бірі өткен қымбат қойын дәптер жинаппын. Солардың бәрі бос қалды. Бірінші күннен бастап осы әдіс арқасында күн сайын күнделік жазудың уақыты мен құрылымын таптым. Сосын аз күнде ол ең сүйікті әдетімнің біріне айналды. Қазір күнделік жазу ең қызықты, шабыт беретін, құлшындыратын, өзімді бағалауды көтеретін іске айналды.
Күн сайын күнделік жазудың көптеген артықшылығын байқаймын, ойымды саналы түрде дұрыс жаққа бағыттаймын. Оларды жазбаша хатқа түсіремін, оның үстіне, жыл соңына қарай күнделіктерімнің бір бетін де қалдырмай қайта оқып шыққаннан көптеген пайдалы ой түйемін. Өзің жазған жазбаны қайта оқып шығып, қаншама конструктив дүние жасауға боларын сөзбен айтып жеткізе алу қиын. Дегенмен бар күшімді саламын. КҮНДЕ ҚАЙТАЛАП ОҚУДЫҢ АЛҒАШҚЫ ТӘЖІРИБЕСІ « Таң шапағатын » қолданған алғашқы жылдың соңғы күнінде, яғни 31 желтоқсанда сол жылы жазған бірінші жазбамды оқыдым. Осы жылы күнделікті үзбей жүргіздім. Осылай күн өткен сайын бір бетін қалдырмай оқып, бір жылымды еске түсіріп шықтым. Сол күндері қалай ойланғанымды пайымдадым, бір жыл ішінде қаншалықты өскенімді байқадым. Әрекетімді, амалымды, прогресті шектен тыс бағалаппын. Бұл маған соңғы 12 айда қандай жетістікке жеткенімді анық бағалауыма көмектесті. Өзім үйренген сабақтарымды қайталауға мүмкіндік алдым. Бір жыл ішінде солардың біразын ұмытыппын. Ризашылық 2.0. Оның үстіне, бұрынғыдан да зор, те­рең ризашылықты сезіндім, бұрын-соңды мұндайды сезінбеп едім, әрі екі түрлі деңгейде қатар риза болдым. Қазір ол мен үшін « келешекке қайтып оралу » деп атаған алғашқы саяхатым.
Осы жолды менімен бірге жүріп өтуге тырысыңыз. Айтпақшы, егер ұнаса, мені 1985 жылғы DeLorean-нан түсіп келе жатқан Марти Макфлай етіп елестетсеңіз болады. Күнде қайталап оқу барысында қазіргі « менімді » ( ол менің сол жазбаны жазып отырғандағы болашақтағы « менім » болған ), жазып қоюға тиіспін деген барлық адамды, тәжірибені, сабақтарды, жетістіктерді тізіп, солардың бәріне өткен жыл бойына мейлінше ризашылығымды жазыппын. Оқып отырып бәрін еске түсірген соң, сол өткенімдегі алғысты қайтадан осы шақта бастан кешірдім, жүрегімнен өткіздім. Яғни сол кездегі өмірімнен көп жол жүріп өтіппін. Бұл – тамаша тәжірибе, дегенмен сюрреалистік реңкі бар. Тез өсу. Күнде қайтып оқудың артықшылығын осы істің басынан бастап пайдаландым. Таза парақ алып, екі жартыға бөліп, ортасынан сызық жүргіздім. Бас жағына « Оқылған сабақ » және « Жаңа міндеттер » деп жаздым. Жүздеген күнделік жазбасын қарап отырып, он шақты жаңа, өте құнды сабақтарды түйдім. Жаңа сабақтарды іздеу мен жаңа міндеттерді арқалау келешекте жетістікке жетуіме әрі өзімді жетілдіруге себепші болып, басқа нәрседен гөрі қарқынды әсер етті. Күн сайын күнделік жазудың пайдасы көп. Кейбірін жаңа атап өттім.
Тағы бірнешеуін атап өтейін: Ми тазаланады. Күнделік жазу не жазсақ та ойланып жазуға үйретеді. Ойды жинақтап, анық әрі тиянақты болуын қадағалайсыз. Күнделік жазу « миға шабуыл » жасап, түйткілдің шешімін табуға көмектеседі. Жаңа идея туындайды. Күнделік жазу тек өз идеяңды дамытып қоймай, келешекте қолданып қаламын-ау деген өзгенің де ерекше идеясына мән беруді үйретеді. Оқылған сабақтар қайталанады. Бұрын не өткенімізді қайталап шығуға мүмкіндік тудырады. Прогресіңізді бағалап, қабылдап үйренесіз. Өткенге оралып, бір жыл бұрынғы жазбаларыңызды оқып, сол уақыт аралығында қандай жетістікке, прогреске жеткеніңізді бағамдау – керемет дүние. Күшіңізге сенесіз, шабыттанып, құлшынысыңыз артады. Өмірде жақсы нәтижеге қол жеткізуге болады дегенге илана түсесіз. Шын мәнінде, бұл тәжірибені өзге ештеңе алмастыра алмайды. ӘЛЕУЕТТІҢ ҚҰРДЫМҒА КЕТУІ: КЕСІРІН ТИГІЗЕ ME, ӘЛДЕ КӨМЕКТЕСЕ ME? Осы тараудың алғашқы беттерінде әлеуеттегі құрдымды еңсеру үшін Life S.A.V.E.R.S. Адам болмысы сол құрдымға тіреліп қала беруге туа бітті бейім. Біз шын өмір мен армандаған өмір аралығындағы – қазір кімбіз және болуға тиісті идеал адам арасындағы айырмашылықты көруге, қаперде ұстауға бейімбіз.
Осы сәйкессіздікке ұдайы назар аудара берген соң адамның өзіне деген сенімі сетінейді. Қолда барымыз жеткіліксіз сияқты көрініп, шамамыз жетуге тиістінің бәріне жетпедік дейміз. Болам дегеніміздей бола алмадық деп аһ ұрамыз. Көбіне мұндай « дертке » өмірде зор жетістікке жеткен адамдар шалдығады екен. Олар өз жетістігін үнемі кем бағалайды, яғни не оны жетістік деп есептемейді, не кез келген қатеге, дұрысты дұрыс деп бағамдай алмағанына өзін мүжіп, жегідей жейді, жұмысына ешқашан көңілі толмайды екен. Дегеніне қол жеткізгеннің көбі осы әлеуеттегі құрдымға тіреле беретіндіктен, олардың жетістікке жетуі де ерекше жайт. Сол екі ортадағы құрдымды жоқ қыламын деген ашкөз тілек оларды биік белеске жетелеп, үздіксіз ізденіске талпындырады, бұрынғыдан да асқақ мақсатқа жол бастайды. Адам өзінің кемшілігін сезінбегенде, бұл философия пайдаға жарар еді. Өкініштісі, бұлай болуы өте сирек. Орта деңгейлі адам өмірінде біршама жетістікке жеткенімен, әлеуетіндегі сәйкессіздікке тек жағымсыз көзқараспен қарайды. Зор жетістікке жеткендер – өзімен толық үйлесімде өмір сүретін адамдар.
Олар өз өмірінің әр саласында 10-деңгейлі жетістікке жетуді мақсат тұтқандар, яғни үнемі тағдырына ризалығын білдіріп, үздіксіз бағындырған жетістігін ескеріп, қазіргі өмірлік кезеңіне көңілі толып, үйлесімде өмір сүретіндер. Олардың философиясының негізінде біршама кереғар идея бар: қазір мен қолымнан келгеннің бәрін істеп жатырмын, бірақ бұдан да зорын жасауға шамам жетеді. Осындай жан-жақты үйлесімді бағалау адамның өзін кем сезінуіне жол бермейді. Мәселен, өзіңізде не жоқ, әлдекім бола алмай қалғаныңыз, әлдебір жетістікке жете алмай қалғаныңыз сияқты сезім тудырмайды. Әлеуеттегі құрдымнан босап шығуға үнемі талпындырып отырады. Әдетте мұндай сәйкессіздікті жұмыс күні бітерде, апта, ай, жыл аяғында ойлаймыз. Сол кезде өзімізді бағалау қабілетімізді жоққа шығарамыз, прогресімізді нақты және объ­ектив бағалаудан қаламыз. Мысалы, бүгінгі міндетті ісіңіздің тізімі он бөліктен тұрса, ал сіз күні бойы тек алтауын орындасаңыз, әлеуеттегі сәйкессіздік қатты сезіледі. Себебі қалағаныңыздың бәріне қол жеткізіп үлгермедіңіз. Көп адам күні бойы ондаған, тіпті жүздеген істі тындырады. Тек бірен-саранына үлгермей қалады. Қай жұмысын адам санасында қайта-қайта айналдырып, еске түсіре береді? Әрине, өзінің сәтсіз шыққан, істей алмай қалған жұмысын.
Одан да тыңғылықты істеген сәтті ісін еске алған абзал емес пе еді? Сәтті істі еске алу керемет көңіл-күй сыйлайтыны анық. Жоғарыдағы әңгіменің күнделік жазуға не қатысы бар? Күнделікті күн сайын жазып, оны құрылымдалған, стратегиялық процесс ( ол туралы бір минуттан кейін білесіз ) деп тапсаңыз, бұл өз жетістігіңізге баса назар аударуға икемдейді. Не үшін риза екеніңізді, ертең нені бүгіннен артық істеуге құлшынатыныңызды айқындайды. Басқаша айтсақ, әр күннен рахат аласыз, өткеніңіздегі әр жетістік пен прог­ресс үшін өзіңізді мақтайсыз, сол жоғары деңгейдегі саналы көзқарасты бұдан да зор мағыналы жетістікке жетуге қолданасыз. КҮНДЕЛІКТІ ҚАЛАЙ ТИІМДІ ЖҮРГІЗЕДІ? Күнделік жазуға көмектесетін не күнделік жазатын болсаңыз, сол процесті жақсартатын 3 қарапайым қадам ұсынамын. Форматын таңдау: цифрлы не дәстүрлі Біріншіден, қандай күнделік жүргізетініңізді шешіп алыңыз: дәстүрлі ( қағаз ) немесе цифрлы ( компьютерде, смартфонда, планшетте ). Мен дәстүрлі күнделікті де, цифрлы күнделікті де жүргізіп көрдім. Сол екі түрде күнделік жазудың артықшылығы мен кемшілігін қатар анықтадым ( кейінірек толықтай айтып беремін ), бәрі адамның таңдауына байланысты. Сізге не ұнайды, күн сайын қолмен жазу ма, әлде компьютер пернетақтасын басу ма?
Форматты таңдау соншалықты қиын емес, өзіңіз байқаған да боларсыз. Қойын дәптер бастау Дәстүрлі форматты таңдасаңыз, онда кез келген дәптер жарай береді. Алайда күнделікті өміріңіздің соңына дейін сақтағыңыз келсе, ендеше, ұзақ мерзімге шыдайтын, қолға ұстасаң да, жазу жазсаң да жағымды жақсы дәптерлер туралы айтып өтейін. Парақтары бөлінген ғана емес, ай-күні қойылған дәптерлер сатылады. Мұндай дәптерлерді канце­лярия дүкендерінен табасыз. Бір жылдағы 365 күн туралы жазбаларыңыз соған түгел сыятынын іздеңіз. Өз тәжірибеме сүйенсем, бетте ай-күні қойылса, бұл адамды тәртіпке шақырады, күн сайын күнделік жазуға міндеттейді. Бір күн де қалдырмаймын, өйткені күнделікті ашып қалсам, бос қалған беттерді байқамай өтіп кету мүмкін емес дейсіз. Егер бос қалған беттер тұрса, сол күндерге ойша оралып, сол күнгі маңызды істерді күнделік бетіне түртіп қоюыма тура келеді. Әр жылға арналған ай-күні бар күнделік алғанның да пайдасы бар. Сонда былтырғы жылдың белгілі бір мерзіміндегі ақпаратты тез тауып аласыз. Мұның артықшылығын жоғарыда атап өттім. Мысалы, менің ең сүйікті күнделігімнің бірі – толығымен орындалған, ай-күні қойылған « Жеңімпаздар күнделігі » деген тақырыптағы күнделік. Оны 2007 жылдан 2009 жылға дейін жүргіздім.
Сол мерзім аралығындағы бүкіл жетістігіме мейлінше риза болдым. Цифрлы күнделікті жақсы көретін болсаңыз, оның да түрлері көп. Менің ұнататыным – бүгінде өте тез танылып жатқан Five-Minute Journal ( « Күнделікті 5 минутта жазу » ) деген қосымша. Бұл қосымша күнделік жазуды өте жеңілдеткен: « Мен ризамын!.. », « Бүгінім, шын мәнінде, тамаша өту үшін не істеу керек?.. » деп басталатын сөйлемдер бар. Мұндай күнделікті жазу үшін небәрі 5 минутыңыз кетеді. Оның үстіне, қосымшада өткен күнді талдап, визуал естеліктерді сақтау үшін суреттерді де жүктейтін « кешкі уақыт » деген функциясы бар. Бәрі де қандай қызметті таңдауыңызға байланысты. Google-дің іздеу жолағына « интернет-күнделік » деген сөздерді енгізіңіз де, таңдай беріңіз. He туралы жазатынын шешіп алу Күнделікке жазуға болатын өмірдің сан-саласы көп. Күнделіктің де түрі сан алуан. Адамдар өткен күнге ризалығын білдіріп, арманына алғыс айтады не ішіп-жегенін, спортпен, жаттығумен шұғылданғанын т.б. Арман, мақсат, жоспар, туыстар, міндеттер, оқыған сабақтар туралы да жазсаңыз болады. Өзіңіз не сезінсеңіз, неге назар салу маңызды деп білсеңіз, соны тізіп жаза беріңіз.
Мен күнделікті өте тиянақты, егжей-тегжейлі жазамын, құрылымына қатты мән беремін ( не үшін риза екенімді тұтас сипаттап жазамын, өз қатемді мойындап отырамын, қандай салада жетістікке жеткім келетінін айқындаймын, соның бәрін жүзеге асыру үшін тұтас әрекетімді жоспарлаймын ). Кейде дәстүрлі күнделік сияқты жүргізе саламын, ай-күнін көрсетіп, өткен күнді қысқаша баяндаймын. Осы екі нұсқаны да өте дұрыс деп есептеймін. Ең дұрысы – екеуін үйлестіре білу. КІТАП ЖАЗҒЫҢЫЗ КЕЛЕ МЕ? USA Today-дің сауалнамасы бойынша америкалықтардың 82 пайызы кітап жазғысы келеді екен. Оларға кітап жазуға не кедергі екенін білесіз бе? Меніңше, сезіп отырған сияқтысыз: уақыт жоқ. Бір кездері кітап жазсам деп армандасаңыз, ол үшін « Таң шапағаты » әдісіне арнаған уақытыңызды қолдансаңыз әбден болады. Шын мәнінде, бұл жолдарды сағат таңғы алтыда, яғни « Таң шапағаты » әдісі кезінде жазып отырмын. Әр адамның жүрек түкпірінде бүкіл әлемге ұсына алатын ерекше, құнды кітап бар дегенге қатты сенемін.
Жуырда клиенттеріме өзінің бірінші ( кезекті ) кітабын қалай бастау ( бітіру ) керегін, бестселлер ( бұл ең оңайы ) атанып, сол күйі қалып кетпей, белгілі бір қозғалысқа түрткі боларлық кітап жазуды үйретуді бастадым. Мен өзгенің хикаясын бар ынтаммен тыңдаймын, сол сияқты, уақыт тауып жазғанын да оқуға тырысамын. LIFE S.A.V.E.R.S. ӘДІСІН ӨЗ СҰРАНЫСЫМЫЗҒА САЙ ИКЕМДЕУ 8-тарауда « Таң шапағатының » кез келген аспектісін өмір сүру салтыңызға қарай түрлендіріп, тәжірибеге енгізуді үйренесіз. Ал қазір Life S.A.V.E.R.S. Бәлкім, таңғы кестеңіз тым тығыз болса, онда 20-30 минутта « Таң шапағатын » тамамдауыңыз керек болар яки демалысқа арнап неғұрлым ұзақ әрі толық нұсқасын таңдарсыз. Бұл 1 сағатқа арналған. Тыныштық ( 5 минут ) Аффирмация ( 5 минут ) Елестету ( 5 минут ) Жаттығу ( 20 минут ) Оқу ( 20 минут ) Күнделік жазу ( 5 минут ) Жалпы уақыт ( 60 минут ) Бұл әрекеттердің орындарын қалауыңызша ауыстыра берсеңіз болады. Кейбір адамдар қан айналымын реттеп, толық ояну үшін жаттығудан бастағанды ұнатады. Ал « Таң шапағатының » басқа ісін ыстықтап, терлеп-тепшіп орындағыңыз келмесе, оны ең соңына қалдыруыңызға да бола­ды.
Өз басым тыныштықта бастағанды ұнатамын. Бұл ұйқы жаймен ашылуына көмектеседі. Санамды тазартып, бүкіл күш-қуатым мен ынта-ықыласымды негізгі мақсатқа бұрады. Жаттығуды ең соңында жасаймын, өйткені одан соң суға түсіп, қарбалас күннің тірлігіне кірісемін. Алайда қазір менің емес, сіздің әдісіңіз туралы айтамыз. Сондықтан әртүрлі тәжірибеден үрейленбеңіз, сонда қайсысы жақсырақ көмектесетінін анықтап аласыз. LIFE S.A.V.E.R.S. ӘДІСІ: ТҮЙІН Бастапқыда бәрі қиын. Бұл белгілі. Біраздан кейін ақырындап жеңілдей береді. Кез келген жаңа тәжірибе ең басында ыңғайсыздық тудырады. Содан кейін барып әдетке айналады. Аталған тәсілдерді көп уақыт жасай берген сайын қалыпты әрі ұғынықты қабылдайтын боласыз. Менің алғашқы медитациям соңғы болып қала жаздағанын есіңізге түсіріңізші. Медитация кезінде ойларым Ferrari сынды жүйткіп, бір-біріне пинтбол шариктеріндей соқтығысып қала беретін. Ал қазір медитацияны қатты жақсы көріп кеттім. Бұл тәжірибенің шебері болмасам да, біршама деңгейге жетіп қалғанымды айта аламын. Йогамен алғаш шұғылданғанымда да судан құрғақ жерге шығып қалған балықтай күйді бастан кештім. Дұрыс қалыпқа бірден үйренісе алмай қиналдым. Қатты ыңғайсыз еді. Қазір йога – мен үшін ең тамаша жаттығу. Алғашқы сәтсіз әрекеттерімнен кейін одан бас тартып кетпегенім үшін тағдырыма алғысым шексіз!
Life S.A.V.E.R.S. Бастапқыда осы практикадағы әр жаттығуды жасап көріп, бой үйретіп алыңыз. Сосын серпіліп, 10-тарауда толық сипатталған « Таң шапағаты: өмірді өзгертетін 30 күндік бағдарламаны » бастаңыз. Сол кезге дейін негізгі кедергі уақыт тапшылығы болса, алаңдамаңыз, мен сізге көмектесемін. Келесі тарауда « Таң шапағатының » толық нұсқасын қалай қолданатыныңызды білетін боласыз. Life S.A.V.E.R.S. Екінші жағынан, бізді не бақыттпы ететінін жақсы білеміз. Бірақ оған ұмтылмаймыз. Неге? Мұның жауабы қарапайым. Оны істеуге қолымыз тимейді. Сонда не нәрсеге қол тимейді? Бақытты болуға қол тимейді ». МЭТТЬЮ КЕЛЛИ « Ерте тұруға уақытым жоқ ». Авторы белгісіз Сіздің де қолыңыз тимей жүр ме? Қызық. Бұл тек менің басымдағы қиындық деп ойлаппын. Бұл әдісті неғұрлым тұтас істеу өте маңызды екенін түсінемін. Мүлде уақыты жоқ адамның өзі оны тәжірибесіне енгізетіндей болуға тиіс екенін де білемін. Сондықтан « Таң шапағатын » уақыт тығыз кезде де қолдануға ыңғайлы болатын яки жұмысы бастан асатын, тағы бір жаттығу десе жыларманға айналар адамдарға арнап 6 минуттық нұсқасын жасап шығардым.
Жетістік пен бақытқа жету үшін күніне 6 минут жұмсап, жаттығу жасауға ешкім қарсы бола қоймас деген ойдамын. Уақыт жетпей тұрса, осы нұсқа өте ыңғайлы әрі маңызды. Меніңше, бірнеше минуттан кейін сізді күтпеген тосынсый күтіп тұр. Себебі осы тарауды оқып болғанда, 6 минуттың қаншалықты тиімді болатынын ( өмірді толығымен өзгертетінін ) білесіз. Сіздің әр күніңіздің алғашқы 6 минуты осылай басталады деп елестетіңіз... БІРІНШІ МИНУТ Таңертең еш уайымсыз, қамсыз, есінеп ояндыңыз деп елестетіңіз. Рахаттанып керіліп, созылып, күліп тұрдыңыз. Тұра сала тірлігі қарбалас күнді бірден бастаудың орнына алғашқы минутыңызды өте сабырлы, бейғам тыныштықта өткізесіз. Қыбыр етпей отырып, баяу әрі терең тыныстайсыз. Бәлкім, іштей дұға жасап, осынау жайлы сәт үшін алғыс айтарсыз. Құдайдан тура жолға сала гөр деп сұрарсыз. Бәлкім, алғашқы минутты медитацияға арнарсыз. Тыныштықта үнсіз отырсыз, толықтай осы жерде және дәл қазір барсыз. Санаңыз тұнық, денеңіз босаңсып, қысым азайды. Жан жүрегіңізбен әлемді әлдилейсіз, нақты мақсатыңыз бар, бағытыңыз да айқын... ЕКІНШІ МИНУТ... Күнделікті қайталайтын аффирмацияны айтасыз.
Ол шектеусіз әлеуетіңіз бен негізгі басымдығыңыз туралы, соның бәрін басынан аяғына дейін дауыстап оқисыз. Ең маңызды аффирмацияға ден қойған сайын ішкі құлшыныс күшейе береді. Нендей іске қабілетіңіз бар екенін айтқан сайын, өзіңізге деген сеніміңіз арта түседі. Бағындырған белесіңізді саралап, ендігі мақсатыңызды анықтау жаңа күш береді, армандаған әрі лайық өмір деңгейіне жетуге бастайтын жаңа әрекет пен жетістікке жетелейді. Әрі соның бәрі қол жетер тұста... ҮШІНШІ МИНУТ Көзіңізді жұмып, ойша елестету тақтаңызға қарап, осы күнді елестетіңіз. Елестеткен көрініс бұл күн қандай боларын, қалай сезінетініңізді, діттеген мақсатқа қалай жететініңізді де көрсетеді. Ойша сәтті күн боларын сипаттайсыз. Сүйікті жұмысыңыздан рахаттанғаныңызды, отбасыңыздың ортасында немесе басқа жақындарыңызбен бірге әлденеге күліп отырғаныңызды, бүгін істесем дегеннің бәріне оңай қол жеткізгеніңізді елестетесіз. Соның бәрі қалай өтіп жатқанын, сол сәтте қандай көңіл-күйді кешетініңізді де сырт қалдырмаңыз. Осының бәрін істеймін деген ойдан қуанышқа бөленесіз... ТӨРТІНШІ МИНУТ Төртінші минутта Құдайға не үшін риза екеніңізді тізіп шығасыз. Жеткен жетістігіңіз үшін қуанасыз, тағы қандай жетістікке жеткіңіз келетінін жазасыз.
Осылайша бағалауыңызды арттырасыз, шабыттанасыз, сенімді боласыз... БЕСІНШІ МИНУТ Содан кейін қазір оқып бастаған өзін-өзі тану бойынша кітабыңызды алып, 1 минутта бірнеше бетін оқып шығасыз. Жаңа идеялармен танысып, бәлкім, бүгін оң нәтижеге жету үшін соларды қолданарсыз. Жақсы ойға жетелейтін әрі жақсы сезімге бөлейтін бір жаңа дүниемен танысарсыз... АЛТЫНШЫ МИНУТ Ақырында орныңыздан тұрып, соңғы минутта біраз қимылдаңыз. Бір орында тұрып жүгіру, аяқты қосып, алшақтатып секіру, етпеттеп жатып қолға салмақ түсіру, отырып-тұру, ұнағанын істеңіз. Ең бастысы, жүрек-қан тамыр жүйесін толық қозғап, қимылға келтірсеңіз болғаны. Қайратты, зейінді, ұқыпты болуыңыз керек. Күн сайын тұра сала алғашқы 6 минутты осылай өткізсеңіз қалай болар еді? Бұл өміріңізді жақсы бағытқа өзгертер ме еді? Өміріңіздің сапасына пайдасын тигізе ме? Алайда уақыт тапшы болатын күндері қысқартылған бағдарламаны қолдануға әбден болады. Ол өміріме мәннің жаңа деңгейін, бағыт, күш-қуат сыйлады. Ең тамашасы – әр адам оны мақсатына сай жеке күн тәртібіне енгізе алады.
Мен сияқты бизнесі, бір жасар баласы бар аналарға таңғы уақыт – ойлану, дұға ету, нақты мақсат пен армандарға ден қою, жаттығу мен күйзелістен арылу мезеті. Таңғы уақыт маған өмірде жолы түйіскен адамдар үшін, кезіккен жақсы оқиғалар үшін алғыс айтуыма мүмкіндік береді. Бәрімізде бір апта 168 сағаттан тұрады. КЕЙТИ ХИНИ, Hedgehog Group иесі Бұған дейін « Таң шапағаты » әдісі тек өзін-өзі тануды тездететінін айттым. Тек Life S.A.V.E.R.S. Негізі, шын мәнінде, бұл әдісті толықтай сұранысыңызға қарай икемдеуге болады. Ешбір шектеу жоқ. Шапағатқа бөлейтін таңды өмір салтыңызға сәйкес келетіндей етіп, маңызды мақсаттарға бұрынғыдан әлдеқайда тез жеткізетіндей етіп жүйелей аласыз. Бұл тарауда таңертең « Таң шапағаты » әдісін қолданып, негізгі мақсат пен арманға қол жеткізуге болатынын, демалыс күндері не істеу керегін, маңызды істі кейінге қалдыру сияқты жаман әдеттен қалай құтылуға болатынын және өзге де көптеген қызықты айтып беремін. ҚАЙ УАҚЫТТА ОЯНСАҢЫЗ, СОЛ КЕЗДЕ БАСТАҢЫЗ Бір қарағанда, мүлде түсініксіз болуы мүмкін, дегенмен « Таң шапағаты » әдісін таңертең ғана жасау шарт емес. Бұл қандай мәлімдеме деп отырған боларсыз?
Иә, әрине, таңертең ерте тұрып, күніңізді сергек бастауда көптеген артықшылық бар. Алайда кейбір адамдардың өмір салты мен ерекше графикпен жүруі бұл әдісті таңертең жасауға мұрша бермейді. Адам кешкі не түнгі ауысымда жұмыс істесе, таңертең ояну оған тым қиын. Ол күнде тоғызда ұйықтап қалатын адам тәрізді болмайтыны рас. Әр адамның күн тәртібі де әркелкі болатынын ескерсек, « Таң шапағатының » басты ерекшелігі – әдеттегіден сәл ерте тұру ( жарты сағат не бір сағатқа ертерек ). Яғни күн сайын өзін-өзі тануға уақыт бөліп, нәтижесінде бүкіл өмірін түбегейлі өзгерту. ҚАШАН, НЕГЕ, НЕНІ ЖЕУ КЕРЕК? Қазір айтып беремін. Әрі қашан ғана емес, не жеу керегін де айтып өтемін, ең бастысы, неге дәл сондай тағамдарды жеу керегін білетін боласыз. Қашан тамақтану керек? Есте сақтаңыз: ас қорыту – күн сайын қаншама күш-қуатты алатын процестің бірі. Қаншалықты көп мөлшерде ас қорыту қажет болса, тамақтанған соң соншалықты шаршап тұрасыз. Осыны ескере отырып, « Таң шапағатын » жасап болған соң ғана тамақтанған дұрыс дер едім. Сонда ғана Life S.A.V.E.R.S. Қан айналымы жақсарып, асқазанға салмақ түспей, миға қан жүреді.
Ал бірдеңе жемей, түк істей алмаймын десеңіз, тез қорытылатын ас болуын қадағалаңыз, мысалы, жеміс не коктейль ( бұл жайында толығырақ бір минуттан соң айтамын ). Мұны неге жеу керек? Осы сәтте азық ететін тамағыңызды неліктен жейтініңізді қарастырайық. Дүкенге азық-түлік алуға барғанда не мейрамхана мәзірінен тагам таңдағанда нені тұтыну керегін қалай анықтайсыз? Тек дәміне мән бересіз бе, әлде ас құрамына ма? Әлде тез желінетініне қарайсыз ба? Денсаулыққа пайдасын ескересіз бе? Бәлкім, күш-қуатты арттыратын ас керек болар? Не диета шектеуіне мән бересіз бе? Көп адам өзіне не ұнаса, соны жей береді. Үңілсек, дәміне қарай таңдау тәбет тартар азық-түлікке қандай да бір эмоциялық тұрғыда тәуелді болудан екен. Егер біреуден « неге балмұздақ алдың, сода қосылған суды неге іштің, қуырылған тауықты неге жедің » деп сұрасаңыз, « себебі балмұздақты жақсы көремін. Маған сода қосылған су ұнайды. Қуырылған тауық етін жегім келді » деген жауап естуіңіз мүмкін. Жауаптың бәрі эмоциялық ләззат алуға тәуелді. Тамақ ішкенде дәміне сүйсінеміз.
Адам осы тамақты неге таңдағанын айта алмас, денсаулығына қаншалықты пайдалы екенін білмес және осы тамақты жегеніне қаншама қуат жұмсайтынын да есептемес. Айтпағым, біз белсенді, сергек ( мұны бәріміз қалаймыз ) болғымыз келсе, денсаулығымыз мықты болсын, ауырмайық десек ( мұны да бәрі қалайды ), неге дәл осы тағамдарды тұтынатынымызды тағы бір рет ойлап қарастырғанымыз абзал. Бұл өте маңызды. Денсаулыққа тиер пайданы есептеп үйреніп, жеген тамақтың дәмінен гөрі энергетикалық қуатына мән берген абзал. Мүлде ұнамайтын, бірақ денсаулыққа пайдалы деген тамақтарды ғана жеңіз деп айтпаймын. Бір мезетте әрі пайдалы, әрі ұнайтын тамақты тұтыныңыз. Егер күн сайын күш-қуатымыз еселеніп, зор нәтижеге жетейік, деніміз сау болып, ұзақ өмір сүрейік десек, денсаулыққа пайдасы көп әрі өзімізге ұнайтын, шынымен рахат сыйлайтын азық-түліктерді тұтынуға міндеттіміз. Нені жеу керек? Нені жеу керегін айтар алдында 1 секүнд не ішу керек екеніне тоқталайық. Ұйқыдан соң организмде суды қажет мөлшерде толтыру керегін, толық оянуға су қажет екенін айттық. Әрі қарай мен « Таң шапағатын » бір шыны кофемен жалғастырамын. Шынымды айтсам, оятқышымды айтқан уақытымнан 15 минут ертерек қоямын.
Кофе қайнатып ішетін уақытым болса деймін. Кофенің қышқылтым иісінен ұйқым шайдай ашылады. Оны қайнатуға кететін уақытты « Таң шапағаты » әдісінен алмау үшін ертерек тұрамын. Нені жеу мәселесіне келсек, ғалымдар табиғи өнімдерден тұратын диета пайдалы екенін дәлелдеген. Жаңа піскен жеміс-жидек, көкөністер күш-қуатты нығайтып, адамның көңіл-күйін жақсартады, денсаулықты сақтайды, сан алуан дерттің алдын алады. Осыны есептей келе « Таң шапағаты » үшін арнайы адам организм! Бір үлкен стақан смузи ішсеңіз жеткілікті. Мен табиғи нәруыз ( орнын басқамен толтыруға келмейтін амин қышқылы ) туралы айтып отырмын. Оның құрамында адамның қартаюын тежейтін антиоксиданттар, майлы Омега-3 қышқылы ( иммунитетті нығайтады, жүрек-қантамырлары ауруларының алдын алады, мидың жұмысын жақсартады ) бар, сондай-ақ көптеген минерал мен дәруменге де бай және бұл басы ғана. Адамның көңіл-күйін көтеретін, құлшыныс беретін фитонутриенттер туралы әлі айтпадым. Мәселен, какао ( тропикалық бұршақтар, бұлардан шоколад жасалады ), жоғары энергетикалық көкнәр ( перулік адамтамыр, Андтан келген адаптоген, ол гормон реттеуші ретінде танымал ) және иммунды жүйені белсенді етіп, адамның тамаққа тәбетін басатын чиа дәні.
Мұндай керемет өнімдерден жасалған смузи – бізге ка­жет күш-қуат беруші ғана емес, өзі де ерекше дәмді сусын. Өмірде ғажайыпқа жетуге мүмкіндікті арттыратынын да аңғаруыңыз мүмкін. Тегін рецептімді www.TMMBook.com сайтынан алуларыңызға болады. Бастысы, нені жесеңіз, соған айналарыңызды естен шығармаңыз. Тәніңізге қамқор болыңыз. Сонда ол да қамқорлық көрсетеді. Осы смузиді ішкен соң дереу күш-қуатыңыздың еселенгенін сезінесіз. Өмірге жарқын көзқараспен қарайтын боласыз. Мәселен, бизнес ашу не кітап жазу. Life S.A.V.E.R.S. Адам керегіне мән беріп, арманын жүзеге асыра бастайды. Мысалы, өзіңізге керек аффирмацияны жазғанда міндетті түрде арманыңыз бен мақсатыңызға сай келетініне көз жеткізу керек; қандай мәселе жайында ойлану, неге сену керегін және жетістікке жету үшін не істеу керек екенін айқындап тұруы қажет. Яғни аффирмация арқылы жеңіске апарар жолға түсесіз. Мұндай аффирмацияны күнде оқыған сайын, қажет басымдық пен нақты әрекеттерге бет бұрасыз. Таңертең елестету қадамында мақсатыңызға шын ықыласпен жеткеніңізді елестетіп үйреніңіз ( мысалы, осы кітапты жазарда солай істедім ). Жетістікке жеткен сәтіңізді айқын көріңіз. Көру, сипап көру, есту, дәмін сезу, тіпті иісін сезу сияқты сезім мүшелері елестеткен дүниенің сипатын сезінуге көмектеседі.
Нәтижесі де тиянақты болады. Бейне неғұрлым жарқын болған сайын, тілегіңізді нығайтып, санаңызды сендіріп, мақсатқа жету жолында күнде орындауға тиісті әрекеттерді жасауға құлшындырады. ІСТІ КЕЙІНГЕ ҚАЛДЫРА БЕРУ ӘДЕТІНЕН ҚҰТЫЛУ: АЛДЫМЕН ЕҢ ҚИЫН ӘРІ ЖАҒЫМСЫЗ ІСТЕРГЕ КІРІСУ Үнемі істі кейінге қалдыру әдетінен құтылу әрі өнімділікті арттыру үшін тиімді тәсіл – таңды ең маңызды не ұнамсыз тапсырма мен істен бастау. Таң атпай өте қиын жұмысты істеп ( « құрбақа жеу » ), жолыңнан алып тастасаң, бұл адамға сол күнді өнімді өткізуге құлшыныс береді ». Бұл ерте тұрудың артықшылығын ұғынып, тұрақты түрде өзін жетілдіру нәтижесінде жүзеге асады. Ал қандай істі орындап, соның әрқайсына қанша уақыт арнайтыныңыз маңызды емес. Соның бәрі жан дүниеңіз ( өзіңіз ) бен сыртқы әлемді ( өмірлік жағдаяттарды ) жақсартуға көмектессе, ең бастысы – сол. Бұл қысқаша тарауда « Таң шапағаты » өмір салтыңызға сай келуі үшін өмір сапасын арттырып, өте маңызды мақсатқа жетуде көмегі тиетіндей етіп әдісті өзіңізге ыңғайлап қолдану туралы идеялар мен стратегияларды бөлісемін.
Оған қоса, сан түрлі адамның: кәсіпкерлерден бастап үй шаруасындағы аналарға дейін, студенттердің және мектеп оқушыларының ерекше күн тәртібі мен өмірдегі басымдықтарына сай, өмір сүру стиліне қарамастан, « Таң шапағатын » орындағаны туралы шынайы мысалдар келтіремін. ДЕМАЛЫС КҮНІНДЕГІ « ТАҢ ШАПАҒАТЫ » « Сенбі күні ояна сала, өзіме ерекше жақсылық жасаймын. Жұмысымды сабырлы қалыпта, жаным тыныш күйде орындаймын. Демалыс күндері әдеттегі жұмыс күніндегідей уақыт тығыз болмайды. Таңертең үйдегілерден ерте тұрып, тыныштықта күнімді жоспарлаймын не кейбір істерімді белгілеп қоямын », – дейді Опра Уинфри. Опрамен 100 пайызға келісемін. Демалыс күндері жасамайтынмын. Аз уақыттан соң осы әдісті жасаған күні өзімді жақсы сезінетінімді түсіндім. Өнімділігім артып, қалағаныма тез жететін болдым. Ал төсектен тұрғым келмей жатқан күндері сылбыр, енжар, бейғам күйде жүретінмін. Сіз де тәжірибеден өткізіп көріңіз. Мен сияқты, « Таң шапағатын » тек жұмыс күні қолдануыңызға болады. Сенбі мен жексенбі күні алаңсыз ұйықтап тұрғанда өзіңізді қалай сезінетініңізге зер салыңыз. Ал жұрт сияқты сіз де « Таң шапағатын » орындаған күні сергек жүретініңізді мойындасаңыз, бәлкім, бұл әдісті демалыс күні де жасауды жалғастырарсыз.
Ешқайда асықпай жасаудың да рахатын аңғарасыз. Мен баяғыдай күнделікті барлық Life S.A.V.E.R.S. Осы алты амал жеткізетін артықшылықтың бәрінің пайдасын көрдім. Алайда « Таң шапағаты » қатып қалған ереже не біржақты болуын қаламас едім. Оны үздіксіз дамытқан дұрыс. Бұл да айналаңмен қарым-қатынас құру сияқты. Әр қарым-қатынастан үнемі жаңалық пен көңіл толқытарлық ерекшелік күтеміз ғой, оның іш пыстыратын әрі қызықсыз болғанын қаламаймыз. Мысалы, 3 ай не ай сайын таңертең жасайтын жаттығуды өзгертіп тұруыңызға болады. Медитацияның сан алуан түрін қолданып көріңіз. Google-ден іздеп, қалағаныңызды тауып алыңыз не телефоныңызға басқа қосымша жүктеп алыңыз. Елестету тақтасын құрып, оны да үздіксіз жаңартып отырыңыз. Аффирмация туралы тарауда айтып өткенімдей, аффирмацияны жаңалап, сезіміңіз бен көңіл-күйіңізге оң әсер ететіндей мәтін құраңыз. Күнделікті кім болғыңыз келетінін, кім бола алатыныңызды көрсететіндей дамып отырсын. Мысалы, алдағы баяндамама не семинарыма дайындалсам, таңертең дайындық пен өзге де нәрсеге көбірек уақыт қалдырамын. Студенттер мен корпорация қызметкерлері алдында сөйлеймін деп ел ішін аралап жүргенде қонақүйге тұрақтаймын. Сондай кездері « Таң шапағатын » сол күндеріме сай өзгертемін.
Мысалы, баяндамам не семинарым кешкі уақытқа белгіленсе, таңертең тұру уақытымды кейінге шегеріп, келесі күні сәл кешігіп оянуым мүмкін. Кейінгі кездегі жұмыс жобаларыма сай « Таң шапағаты » әдісіме тағдыр жазуымен біраз өзгеріс енгізуіме себеп – осы кітапты жазып бітіруге ұмтылысым еді. Мен бұрынғыдай барлық әдістерді орындадым, алайда біршама қысқартулар енгіздім. Соның арқасында кітап жазуға уақыт көбірек бөлдім. Мінекей, осылай « Таң шапағатын » өмір ағысына қарай өзгерте аласыз. Алғашқы ұстазымның біріне: « Сауда агенті болып жүре беру ішімді пыстырады », – деп шағым айтып барғанымда, ол: « Ішің пысқанына кім кінәлі? Бұл жұмысты қайта қызықты ету кімнің мойнында? » – деген еді. Мен үшін бұл ешқашан ұмытпайтын, өте маңызды сабақ болды. Күн тәртібі болсын, айналамызбен қарым-қатынас болсын, міндетіміз – оларды үнемі әрі үздіксіз өзіміз қалайтындай етіп жетілдіру. Өміріңіздің бар жауапкершілігін мойныңызға алған сәт – өміріңізді қай арнаға бұру керегін анық түсінген сәт боларын ұмытпаңыз. АДАМ ТӨЗГІСІЗДІ ТАПТЫРМАС ДҮНИЕГЕ АЙНАЛДЫРУ ( ӨМІРІҢІЗДІ БАСЫ БҮТІН ӨЗГЕРТЕТІНДЕЙ ӘДЕТТЕРДІ КАЛЫПТАСТЫРУДЫҢ ( 30 КҮНДЕ ) БАСТЫ ҚҰПИЯСЫ ) « Жетістікке жеткен адамдар солай тумайды.
Олар жолы болмайтын адамдарға ұнамайтын әдетті өздеріне сіңіру арқылы жетістікке жетеді. Жетістікке жеткен адамдарға да бұл әдеттерді сіңіру ұнай бермегенімен, олар бар ерік-жігерін жұмсап, керек нәрсені үйренеді ». ДОН МАРКИС, америкалық жазушы әрі журналист « Құлшыныс бір нәрсе жасауға ұмтылдырады. Әдет сол нәрсені жалғастыруға мәжбүрлейді ». ЖИМ РОН Өмір сапасы басы бүтін әдетімізге тәуелді. Адам жетістікке жетсе – оның соған апарар әдетті жақсы сіңіргені. Егер біреу жетістікке жете алмаса – оның өзіне керек әдеттерді сіңіруге әлі де күш салмағаны, уақыт бөлмегені. Әдетіміз өмір сапасын қалыптастыратынын ескерсек, ендеше, әрқайсымызға сол әдетті меңгеріп, әсіресе оларды басқаруға машықтанған абзал. Қалаған нәтижеге жеткізетін пайдалы әдеттерді анықтап, меңгеріп, қолданып отыруымыз керек. Оған қоса, бар әлеуетімізді түгел ашуға мүмкіндік бермейтін жағымсыз әдеттен арылғанымыз дұрыс. Әдет – күн сайын қайталанатын әрекет пен мінез-құлық. Әдетте оның бәрі бейсана жасалады. Түсінсеңіз де, түсінбесеңіз де бұған дейін өміріңізді әдеттеріңіз басқарып келген, кейін де басқаратын болады. Сондықтан әдетіңізді басқармасаңыз, ол өзіңізді де басқарып кетеді. Жұрт сияқты болсаңыз, онда сізге де ешкім ешқашан пайдалы әдеттерді үйретпеген, оларды меңгеру керегін айтпаған.
Мұны бір де бір мектепте үйретпейді. Негізі, осындай сабақ енгізілуге тиіс еді. Бәлкім, өмірде бұл сабақ бас­ка пәндерден әлдеқайда маңызды да пайдалы болар ма еді? Ешкім әдеттерді өзімізге басқаруды үйретпегендіктен, адамның көбіне сол әдеттерді басқаруы мүмкін еместей көрінеді, қолынан келмей қиналады. Мәселен, елдің бәріне белгілі Жаңа жылдағы уәдені алайық. Адамдар Жаңа жыл қарсаңында өзіне уәде бергенді жақсы көреді. ӘДЕТТЕГІ ЖЕҢІЛІС: ЖАҢА ЖЫЛДАҒЫ УӘДЕЛЕР Әр жылы жұрт ең ізгі ниетпен өзіне Жаңажылдық уәде беріп жатады. Алайда солардың 5 пайызы ғана сөзінде тұрады екен. Шын мәнінде, Жаңа жылдағы уәде – күнделікті тірлігіңе қосқың келетін оң әдет ( таңертең жаттығу жасау не ерте тұрып үйрену ) яки бір жаман әдеттен арылу ( темекі шегу не фастфудқа деген әуестіктен құтылу ). Елдің көбі сол уәдені орындауға келгенде қаңтардың соңына жетпей райынан қайтады. Жалпы статистиканы алға тартудың еш мәні жоқ деп ойлаймын. Осындай жағдай бәріміздің басымыздан өткен болар. Мәселен, қаңтардың бірінші аптасында жаттығу залына барып көрген болсаңыз, онда автокөлік тұрағынан орын табу қиын екенін жақсы білесіз.
Автокөлік тұрағы Жаңа жылын игі ниетпен бастап, қайтсем де биыл арықтаймын, артық салмақтан құтыламын деп өзіне « уәде берген » адамдардың көлігінен аяқ алып жүре алмайсың. Алайда сол залға ай соңында келсеңіз, автокөлік тұрағы жартылай бос тұрғанын байқайсыз. Жақсы әдетті нығайтатын жүйелі стратегияны қолданбағандықтан, көп адам жеңіліп жатады. Бақытты қылатын, деніңді сау ететін, жетістікке жеткізетін әдеттерді бойға сіңіру неге соншалық қиын? ҮЙРЕНШІКТІ НӘРСЕГЕ ТӘУЕЛДІ БОЛУ: ӨЗГЕРІСТЕН ҚОРҚУ Белгілі бір деңгейде әрқайсымыз ескі әдетімізге тәуелдіміз. Психологиялық не бойымыздағы әдет болсын, қайталай берген соң әбден сіңіп кетеді. Оны өзгерту өте қиын. Тиімді, сынақтан өткен стратегия болса ғана одан құтыласыз. Жұрттың пайдалы, жаңа әдетті сіңіре алмауының бірден-бір себебі – жемісті стратегияның болмауы, қандай қиындықты еңсеру керегін түсінбеуі. ЖАҢА ӘДЕТТІ ҚАЛЫПТАСТЫРУҒА ҚАНША УАҚЫТ КЕРЕК? Мамандардың айтуынша, жаңа әдетті қалыптастырып, үйреншікті әдеттен құтылуға түрлі уақыт қажет. Әр маман өзінің нақты дәлелін келтіреді. Қарапайым адамға бір гип­ноз емінен бастап 3 аптаға дейін, кейде 3 айға дейін созылатындай үздіксіз жаттығу жасау қажет делінеді.
Үш апта туралы танымал аңыз 1960 жылдары шыққан « Психокибернетика: жетістік механизмы құру нұсқаулығы » ( Psycho-Cybernetics: A New Way To Get More Living Out of Life ) деген атақты кітаптан алынса керек. Авторы – пластикалық хирург, дәрігер Максуелл Мальц. Ол өзінің кәсіби қызметі барысында мүгедек адамға аяқ-қолының жоғына көндігуге 21 күн қажет екенін зерттеген. Осыған сүйеніп, автор өмірде кездесетін кез келген қиындыққа толы өзгерістерге көндігу үшін 3 апта кетеді деп айтқан. Жеке тәжірибем мен нақты нәтижелеріме сүйене отырып, жүздеген клиентпен жұмыс істегендегі бақылауым бойынша, кез келген әдетті 30 күнде өзгертуге болады деген түйін айтар едім. Алайда тек дұрыс стратегияны қолдана отырып өзгерте аласыз. Көбінде бар мәселе – әдетті еш стратегиясыз өзгертуге ынталануында. Онда дұрыс стратегия туралы тіпті әңгіме жоқ. Жыл өткен сайын мұндай адамдар өзіне деген сенімінен айырылады. Жақсы адам болам деген ниетін жоғалтады. Олардың сәтсіз қадамы иығына ауыр жүк сияқты түсіп, жолында кесе-көлденең тұрады. Әрине, мұндайда бірдеңені өзгерту керек. Әдетті басқару үшін қайту керек?
Кез келген оң әдетті байқап, сіңіріп, оң қабақ танытып, ал жаман әдеттен біржола арылу арқылы өміріңіз бен келешегіңізді қалай уыста ұстауға болады? Жұрт әлі естімеген, білмеген нәрселерді дурыс стратегия үйретеді. Олар нені күту керек екенін білмейді, сондықтан психологиялық және эмоциялық қиындықтарды еңсеруге дайын болмай шығады. Мысалы, 30 күнді ( пайдалы әдетті сіңіруге кететін не жаман әдеттен арылуға жұмсалатын ) үш он күндікке бөлейік. Әр кезең жаңа әдетті сіңіруде кездесетін әртүрлі эмоциялық және менталдық қиындық жиынтығын көрсетеді. Себебі орта деңгейлі адам мұндай болады деп ойламайды да, қиындықпен бетпе-бет келгенде қалай күресу керегін білмей, қолын төбесіне қойып қашады. Соған қарамастан, алғашқы бірнеше күн оңай әрі қызық өтеді. Жаңаның бәрі адамды елітеді. Сол сезім басылғанда шындық көрінеді. Бәрі ұнамай қалады. Мұны сезіну ауыр тиеді. Бастапқыдағыдай оңай да, қызық та емес. Бойыңыздағы әр талшық өзгеріске қарсы шығып, бой бермейді. Ақылға салғанда бәрі жоққа шығады. Ойлана келе, « мен мынаның бәрін жек көремін » дейсіз. Денеңіз де қарсы шығып, « маған қазір сезінгенімнің бәрі де ұнамайды » деп тұрады.
Ерте тұру сияқты жаңа әдетке үйренгіңіз келсе ( ерте тұруды кейінге қалдырмай, оған бүгіннен бастап үйрене берген жөн ), бастапқы 10 күнде оятқыштың дауысын ести салғанда, « О, Құдайым-ай, таң атып кетті ме?! Тұрғым келмейді. Шаршап тұрмын. Тағы аздап ұйықтай тұрайыншы, 5 минут жата тұрайыншы » дейсіз. Сол адам төзгісіз алғашқы 10 күн уақытша екенін көбі аңғармайды. Дәл қазір не сезінсе, өмір бақи соны сезінетіндей көреді. Сосын өзіне « егер жаңа әдетке үйрену мұншалық қиын болып, жанды қинаса, оны қоя салған оңай ғой, бұлай қиналудың не мәні бар? » дейді. Ақырында адамдардың 95 пайызы бір рет таңертең ерте тұрып жаттығу жасап, темекіні тастауға бекініп, отбасылық бюджеттен шықпастан-ақ пайдалы тағам жеуді көздеп яки кез келген басқалай әдетті сіңіруге тырысып көреді де, төзімі жетпей, бәрін орта жолда тастап кетеді. Сол 95 пайыз адамнан сіздің артықшылығыңыз осы тұста көрінеді. Егер бастапқы 10 күнге дайын болсаңыз, жетістік үшін төлейтін ақыңыз сол бастапқы қиындыққа толы 10 күн екенін біліңіз.
Ақырында жетуге тырысқан табыс пен артықшылықты есептесеңіз, 10 күн ішінде неге болса да төзуге әзір боласыз, солай емес пе?! Сонымен, әдет сіңіруге арналған бастапқы 10 күнді көкке шығып, сергіп қайтумен салыстыра алмайсыз. Осы 10 күн ішінде қабылдай алмайтын нәрсеге төзесіз. Бәлкім, дүниенің бәрін әп-сәтте жек көріп кетерсіз. Алайда ішкі қарсылықты жеңіп, бұл сынақтан сәтті өтесіз. Әсіресе екінші кезеңнен бастап біршама жеңілдеп қалатыныңызды ойласаңыз, бәрі оңай көрінеді. Есесіне өміріңізде нені жасағыңыз келсе, соны орындай алатын ерекше қабілетке ие боласыз. Екінші 10 күндік әлдеқайда жеңіл өтеді. Жаңа әдетіңізге бойыңыз үйреніп, өзіңізге деген сенім пайда болады. Жаңа әдетке қатысты позитив көңіл-күй орнайды. Негізі, 11-20-күндер аралығында жан қиналмаса да, біршама ыңғайсыздық сезіледі. Осы аралықта тәртіпті әрі жауапты болуыңыз талап етіледі. Бұл кезеңде әлі де ескі өмір салтына ауып кету қаупі бар. Таңертең ерте тұру әдетін қалыптастыруды қарастырайық. Бұрынғыдай оятқыштың қайталау батырмасын басқыңыз келіп тұрады. Кішкене жата тұрайыншы дейсіз. Себебі көп уақыт бойы солай істеп үйренгенсіз. Сондықтан шешіміңізден айнымаңыз. Адам төзгісіз қиындықтан өтіп, ыңғайсыздыққа ауыстыңыз.
Біраз уақыттан соң ерте тұрмасаңыз болмайтындай жағдайға жетесіз. Бір жағынан, мамандардың айтқаны рас. Жаңа әдетті қалыптастыруға шынында да 21 күн кетеді. Алғашқы екі кезең жеткілікті. Алайда үшінші кезеңдегі 10 күндік сол әдетті нығайтуда елеулі рөл ойнайды. Соңғы 10 күнде жаңа әдетті әбден нығайтасыз. Оны жақсы ойлармен астастырасыз. Алғашқы 20 күнде тек жаныңыз қиналып, ауырлықты, ыңғайсыздықты сезінсеңіз, енді жек көру мен қарсыласудың орнына жаңа әдетіңіз үшін өзіңізді мақтан етесіз. Осы үшінші кезеңде негізгі трансформация жүреді. Себебі жаңа әдет адам мінез-құлқының айнымас бөлшегіне айналады. Бұл әдет болсам деген адам мен бола бастаған адам арасындағы алшақтықты азайта береді. Өзіңізді сол әдетті меңгерген адам ретінде көре бастайсыз. Таңертең ерте түру мысалына қайтып оралсақ, сіз « таңмен таласа тұратын адам » емеспін дейтін адамнан оған қарама-қарсы пікірдегі адамға айналасыз. Таң атқанда оятқыштың дауысын үреймен күтетін адамнан қуана, ықыласпен тұратын адамға айналасыз. Себебі 20 күн бойы ссы­лай еттіңіз, бойыңыз үйренді. Оның пайдасын сезіп, аңғара бастайсыз. Осындай сәтте көп адам өзін лайықсыз мақтайды.
Шамамен былай ойлайды: « Мен бақандай 20 күн ерте түрдым, сондықтан біраз күнге осыдан өзімді босатсам болады ». Өкініштісі, бастапқы 20 күн – жалпы процестің ең қиын кезеңі. Әдетті толық нығайтпай тұрып бірнеше күн өткізіп алсаңыз, оны қайта сіңіру одан сайын қиындап кетуі әбден мүмкін. Себебі дәл осы үшінші кезеңде адам жаңа әдетті сіңіргені үшін риза болады. Әдет сіңген соң, орта жолдан тастап кетпейтініне сенімі оянады. БІРАҚ ЖҮГІРГЕНДІ ЖЕК КӨРЕМІН Бірақ мен желаяқ емеспін, Жон. Шынымды айтсам, жүгіргенді жек көремін. Өзімді-өзім жүгіруге көндіре алмаймын, – деп досым Жон Бергофке жалбарына қарадым. Қойшы, Хал! Бұл « Front Row Foundation » қайырымдылық қорына ақша жинап беру үшін керек қой, – деп жауап қатты Жон. Өзіңе сенімді болсаң, құлшынысың болса, қолыңнан бәрі де келеді. Бір анық нәрсе, бұл сенің өміріңді түбегейлі өзгертетін тәжірибе болады. Жарайды, ойланайын, – дедім. Шынымды айтсам, Жон мазамды алмас үшін солай айта салдым. Мені теріс түсініп қалмаңыздар! Негізінде, « Front Row » қорының өмірді өзгертетін ісіне мүлтіксіз сенемін әрі қолдаймын.
Бұл ұйымға көп жылдан бері ақша салып тұратынмын. Алайда чек жазып беру марафонда жүгіргеннен оңай еді. Ойланып қарасам, артымнан біреу қуғанда ғана болмаса, орта мектепті бітіргелі он шақты жылдан бері бес көшені айналып жүгіріп көрмеппін. Мектепте үлгерімі тө­мен сыныпқа ауыстырып жібермес үшін ғана денешынықтыру сабағында жүгіруші едім. Оның үстіне, 20 жасымда жол-көлік апатына ұшыраған соң, жамбасым мен ортан жілігім зақымданған. Содан бері сынған аяғыма салмақ салуға қорқатынмын. Шаңғы тебуге шыққан сайын көз алдыма жаман көрініс елестей беретін: тауда бірдеңеге ілініп қалып, домалап түсіп, ортан жіліктегі металл терімді тесіп шыққандай көрінетін. Сондай жа­ман ой. Бірақ аяғы сынған адамға, әсіресе ұзақ уақыт бойы « енді жүрмейсің » дегенге сенген адамның басына осындай ойдың келуі заңдылық екен. Жонмен сөйлескен соң 1 аптадан кейін менің коучинг бойынша клиентім Кэти Фингерхут өзінің өміріндегі екінші марафонға қатысқанын айтып: « Хал, мен керемет сезімдемін!.. Қолымнан келмейтін іс жоқ сияқты », – деді. Жон мен Кэтидің құлшынысына қарап, мен де марафон туралы ойлана бастадым. Бәлкім, маған да « желаяқ емеспін » дейтін жағымсыз ұстанымнан құтылатын сәт келген болар деп ойладым.
Ерік-жігерімді жинап, жүгіруге шығу керек дедім. Бұл да өмірдегі басқа құбылыстар сияқты, басқалар жүгірсе, демек, менің де қолымнан келеді деген оймен жүгірдім. Ертеңіне таңертең марафонға бастайтын алғашқы шақырымды жүгірмекке ниеттеніп, баскетболға арналған кроссовкамды киіп, сыртқы есікке беттедім. Шынымды айтсам, бұл сәтті тағатсыздана күткен едім ( жаңа әдет алғашқы бірнеше күнде өте қызық әрі әсерлі болатынын білесіздер ғой ). Құлшыныспен жолға түсіп, жүгіре жөнелдім. Жаяу жолға бұрыла бергенімде тобығымды шығарып алып, жерге гүрс ете құладым. Көпір үстінде ауырған аяғымды құшақтап жаттым. Мұның бәрі себепсіз емес деп ойладым. Бүгін жүгіруді бастайтындай сәтті күн емес. Ертең тағы да жүгіріп көрейін дедім. Жүгірдім де. Алайда құлшынысым бірнеше көше жүгіруге ғана жетті. Себебі аяғымның ауырғаны жаныма батты. Өзіме қатты сенгеніммен, желаяқ емес екенмін. Жамбасым ауырды, ортан жілігім қақсады. Дегенмен баяғыша жүгіремін деп тас-түйін бекініп едім. Алғашқы жан қинаған шақырымды еңсергенде, маған арнайы жоспар керегін түсіндім. Кітап дүкеніне барып, Дэвид Витсеттің « Желаяқ еместерге арналған марафонда жүгіру нұсқаулығы » ( The Non-Runner ’ s Marathon Trainer ) атты тамаша кітабын сатып алдым.
Енді жоспар қолыма тиді. Психологиялық тұрғыда тым ауыр да азапты өтті. Миымдағы « мұны қайтесің » деген дауыспен күресуге мәжбүр болдым. Бірақ ол дауыстың айтқаны жөн емес еді. Сөйтіп, жүгіруді жалғастыра бердім. Тастүйін берік едім. Жүгіруді сонда да жақсы көріп кетпедім. Бірақ баяғыдай жек көрмедім де. Өмірімде бірінші рет таңертең тұрып, жүгіруге жиналдым. Жүгіру бұрынғыдай қорқынышты көрінбейтін болды. Бұрын жүгіріп жүрген адамдарды көрсем, тек сырттай, автокөліктің рөлінде отырып қана бақылаушы едім. Қалай жалықпайды екен деп ойлайтынмын. Екі апта жүгірген соң, тұра сала жүгіру қалыпты жағдайға айналды. Мен сол қалпы шешіміме берік болып қалдым. Жүгіруді жек көру қандай боларын ұмытып кеттім. Жүгіруге еш ойланбастан, дереу шыға беретін болдым. Ояна сала жүгіруге арналған кроссовкамды киіп ( рас айтам, жүгіруге арналған кроссовкаға ақшамды қидым ), күнде бір шақырым жүгіретін болдым. Жүгіргенде іштегі арпалыс басылып, оның орнына пайдалы аффирмацияны айтатын болдым. Өзімді жетілдіруге арналған арнайы аудиожазбалар тыңдадым.
Мен тіпті миллион жылдан соң да болайын деп армандамаған адамға – желаяққа айнала бастадым... ҚОРЫТЫНДЫ БӨЛІМ: ЕРКІНДІККЕ БАСТАР 52 ШАҚЫРЫМ Жүгіруді әдетке айналдыра бастаған 30 күннің ішінде өмірімдегі алғашқы 52 шақырымды басып өттім. Ең ұзағы – бірреттік 6 шақырым жүгіру болды. Жонға мақтанайын деп хабарластым. Досым мен үшін қатты қуанды. Алайда үнемі жетістігімді бір саты жоғарылатуды көздейтін ол бірден ма­ған жаңа ой салды. Жон мені бір адамдай білетін, сондықтан көңіл-күйім жақсы кезде кез келген жаңа белеске көтерілуге ойланбастан келісетінімді сезді. Хал, ендеше, неге сен ультрамарафонда жүгірмейсің? Егер сен 26 шақырым жүгіруге дайын болсаң, онда 52 шақырымды да оңай жүгіріп шығатын шығарсың? Жонның ойы ұшқыр еді. Бұл туралы ойланайын, – дедім. Бұл жолы Жонға « ойланамын » деп уәде бердім де, дәл солай істейтінімді білдім. Өмірімде енді ғана пайда болған жаңа саланы ілгері дамыту деген бұл идея мені қызықтырды. Бәлкім, Жон дұрыс айтқан шығар? Егер 26 шақырым жүгірсем, одан екі есе шақырым да жүгіре аламын ғой.
Бар-жоғы төрт аптаның ішінде бақандай алты шақырым жүгірсем ( ең ұзақ бірреттік жүгіру ), ендеше, « Front Row » қорының жыл сайынғы марафонына дейін әлі жарты жыл бар ғой. Неге өзіме қойылар талапты жоғарылатып, бірден 52 шақырымды ниет етпеймін деп ойладым. Әрі тура солай еттім де. Тіпті достарымның бірін және екі қайсар клиентімді өзіммен бірге жүгіруге көндірдім. Кейінгі жарты жылда орта есеппен 475 шақырым жүгіріп өттім. Үш рет 20 шақырымдық жүгіру. Өзімнің жақсы көретін екі клиентім Жеймс Хилл мен Фавиан Валенсиямен жолығу үшін, сондай-ақ сыралғы құрбым Алисия Андерермен кездесу үшін ел ішін әбден шарладым. Төртеуіміз Атлантик-Ситидегі марафонда 52 шақырымды жүгіріп өтуге келістік. Жон шамасы келгенше бізді қолдап жүрді. Алайда Атлантик-Сити ультрамарафонға лайық қала емес деген таза логистикалық қиындық туындады. Сондықтан бәрін сол сәтте ойластыруға тура келді. Біз Променадта таңғы үш жарымда кездестік. Ресми ма­рафон басталғанша 26 шақырым жүгіру деген тапсырманы орындауымыз керек. Сосын қалғанын ресми марафоншылармен қосылып жүгіріп өтпекші болдық. Біршама сюр­реалиста жайт еді. Төртеуіміз де өте қатты қобалжыдық. Қорқыныш, адреналин, таңырқау сезімін бастан кештік. Шынымен жүгіріп өте аламыз ба?
Айдың нұры бұдан да жарық болса, қазан айындағы таңғы салқында қалай тыныстағанымызды көзбен көрер едік. Қалай болғанда да жолымыз жарық болды. Жүгіріп кеттік. Бір қадамды екінші қадам алмастырып, алға жүгіре бердік. Алдын ала « жеңістің басты кілті – алға жылжу » деп келісіп алғанбыз. Бір аяғымызды екіншісінің алдына жіберіп, алға ұмтыла берсек, діттеген мәреге жетуге мүмкіндік бар де­ген сөз. Алты сағат бес минуттан кейін, негізінен, өзара қолдау мен тобымыздың бір бүтін болып жүгірген ұжымдық жауапкершілігінің арқасында 26 шақырымды еңсердік. Біздің төрттіктегі әрбіріміз үшін өте маңызды шақ еді. Артта 26 шақырым қалды дегенді емес, қалған 26 шақырымды жүгіріп өтуге себеп болған ішкі рухтың мықтылығына риза болдық. Алты сағат бұрынғы жан дүниемізді шайқаған қобалжу азапты жан қиналысына алмасты. Шаршап, психологиялық түрде жұтап қалған едік. Тән мен жанның азапты ахуалын есепке алсақ, қазіргі жетістігімізді қайталауға шамамыз жетер ме, жоқ па, оны білмедік, алайда сол сәтте жетті. Жалпы алғанда, жүгіруді бастаған он бес жарым сағаттан соң Жеймс, Фавиан, Алисия төртеуіміз 52 шақырымдық марафонды жүгіріп өттік. Бәріміз бірге.
Әр қадамды санап басып, жүгірдік, жүрдік, ақсаңдадық, ақыры мәре жолағына еңбектеп жеттік. Мәреден кейін бізді еркіндік күтіп тұрды. Ешкім ешқашан бізден тартып ала алмайтын еркіндік. Өзімізді-өзіміз шектеген шектеуден арылтатын еркіндік. Әрине, жаттығу кезінде бірден елуден аса шақырым жүгіре аламыз деп өзімізді сендірдік. Дегенмен жүрек түкпірінде бұл шын мәнінде мүмкін екенін білмедік. Әрқайсымыз ең соңына дейін қорқынышымызбен, сенімсіздігімізбен алыстық. Алайда мәре сызығын басып өткенде өзімізге-өзіміз ең қымбат сый жасадық, яғни қорқыныштан, күмәннан, өзімізді шектеген шектеулерден еркіндікке шықтық. Дәл сол сәтте еркіндік деген бақыт таңдаулыларға ғана арналған сый емес екенін түсіндім, оған әр адам лайық. Бізді жайлы ортадан шығаратын, рухани өсуге бейімдейтін, мүмкіндік шегін кеңейтетін, бұрынғыдан да артық іске итермелейтін тәуекелге бел бусақ болғаны. Нағыз еркіндік деген – сол. ЕРКІНДІККЕ ДАЙЫНСЫЗ БА? Егер осы бағдарламаны іске асырсаңыз, дегеніңізге күткеніңізден тез жетесіз. Бұл бағдарламаны іске асырған адамдарға бірінші күннен ұнайды. Соған қарамастан, 30 күн үзбей орындау үшін, лайық әдетті мәңгіге сіңіру үшін сізге жетістікке жетемін деген берік ұстаным мен сенім қажет. Бұдан артық не қызық, не мән бар?!
РОБИН ШАРМА « Жайлы ортадан шыққанда, өмір басталады ». НИЛ ДОНАЛЬД УОЛШ, жазушы Аз уақытқа « сайтанның қорғаушысы » бола тұрайықшы. Айтпағым, адам өміріне осынша тез әсер ете аларлық бірдеңенің бар болуы мүмкін бе? Менің өмірімде бәрі де солай болғанын айтып өттім ғой. Өмірім күйреген сәтте бәрі өзгерді. Өзге мыңдаған адам туралы да осылай айтуға болады. Сіз бен мен сияқты қарапайым адамдардың өмірі осы бір экстраординар тәсілдің арқасында күрт өзгеріп жатыр. Алдындағы тарауда сіздер 30 күн ішінде әрбір әдетті нығайтуға болатын қарапайым әрі тиімді стратегия жөнінде білдіңіздер. Сосын 30 күн бойы сол бағытқа қарай өміріңізді өзгертетін әдеттерді қалыптастыруға кірісесіз. Денсаулық, дәулет, айналаңызбен қарым-қатынас, яки өзіңіз таңдайтын кез келген сала. Өмірдің бағдарын өзгертіп, оның сапасын да бірден арттырасыз. Ақырында кім болатыныңыз да, қандай жетістікке жететініңіз де соған байланысты. СЫЙАҚЫНЫ ҚАРАСТЫРАЙЫҚ « Таң шапағаты: өмірді өзгертетін 30 күндік бағдарламаны » орындауға бекінсеңіз, ғұмырыңызда өміріңіздің әр саласына іргетас болатын жетістіктің негізін қалайсыз.
Таңертең ояна сала осы әдісті орындасаңыз, әр күніңізді жоғары деңгейдегі тәртіпке ( міндетті түрде орындауға өзіңізді мәжбүрлеу ), айқындыққа ( ең маңыздыны қаперде ұстайтын қасиет ), тұлғаңызды дамытуға ( адамның өмірдегі жетістігін анықтайтын маңызды фактор ) бағыттайсыз. Осылайша қалағаныңыздай, жеке, кәсіби және қаржылық тұрғыда экстраординар деңгейге көтеріліп, болсам деген адамыңызға айналасыз. Оған қоса, « Таң шапағаты » концепциясын іс жүзінде асырғысы келетін адамнан ( біршама күйзелтуі де әбден мүмкін ) оны әдет қылатын адамға айналасыз. Сол әдет сізді үздіксіз жетілдіріп, өзіңіз арман еткен өмір иесіне айналдырады. Әлеуетіңізді толықтай ашасыз. Бұрынғы жетістігіңізден мың есе артық жетістікке жетесіз. Жетістікке бастайтын әдеттерге қоса, жаңа дүниетанымның негізін қалайсыз. Сыртқы әлеміңізді де, жан дүниеңізді де байытар дүниетанымсыз өмірді жақсарту мүмкін емес. Life S.A.V.E.R.S. Аффирмация, елестету, жаттығу, оку мен күнделік жазуға әдеттенгеннен көп дүниеге ие боласыз. Бұрынғыдан әлдеқайда сабырлы боласыз, ойыңыз жинақталып, мақсатыңыз айқындалып, бақытты адамға айнала бастайсыз, өмірге деген құштарлығыңыз оянады. Күш-қуатыңыз тасып, санаңыз тұнықталып, алға қадам жасауға құлшына түсесіз.
Ең басты мақсаттарыңыз бен армандарыңызды ( әсіресе үнемі кейінге қалдырып келгендерін ) орындауға ықыласпен кірісесіз. Есіңізде болсын: жағдайыңыз бойыңыздан өмірін өзгерте алатын адамды оятқанда ғана түбегейлі өзгереді. Осы 30 күн сіз үшін жаңаның бастауына айналмақ. ҚОЛЫҢЫЗДАН БӘРІ КЕЛЕДІ Бұл бағдарламаны 30 күн қатарынан орындай алмаймын-ау деп күмәндансаңыз, сабыр етіңіз, бұл қалыпты. Әсіресе бұрын таңертең ерте тұру тым қиын болған болса. Адамның бәрі « артқы айна синдромына » шалдыққанын естен шығармаңыз. Күмәніңіз бен күйгелектенуіңіз – болжанған күй ғана емес, шын мәнінде, бұл бағдарламаны орындауға дайынсыз деген белгі. Әйтпегенде күйгелектенбес едіңіз. Сондықтан қазіргі сәтті пайдаланып, жетістікке жеткен адамдардың бірнеше мысалын айта кетпекпін. Олар маған бұл туралы өздері айтып берген. Өзгенің мысалы адамға шынымен құлшыныс сыйлайды деп ойлаймын. Себебі мұндай жеңіске өзіңіз де лайық екеніңізді сезінесіз. Мелани Деппеннің айтып берген хикаясына өз ба­сым қатты толқыдым. Ол – Селинсгровтан шыққан кәсіпкер. Маған былай деп хат жазды: « Таң шапағаты » әдісінің 79-күніне келдім. Содан бері бір күнді де текке өткізбедім. Шынымды айтсам, бастаған ісімді соңына дейін жеткізуге БІРІНШІ рет бел буып отырмын.
Қанша күн өтсе де күш-қуатым тасып тұр. Күнде таңертең оянуды асыға күтетін болдым. Таңғаларлық жайт, « Таң шапағаты » өмірімді түбегейлі өзгертті! » Студент күнімде, мектеп оқушысы кезімде « Таң шапағаты » әдісін білмегеніме қатты өкіндім. Себебі Уолнат-Крик студенті Майкл Ривз бұл әдіс оның өміріне қалай әсер еткенін былай деп айтты: « Таң шапағаты » туралы алғаш оқығанымда « керемет қой, көмегі тиер » деп ойладым. Бірақ кол­ледж студентімін, оку 19 бөлімнен тұрады, өзім штатта жұмыс істеп жүрмін. Сондықтан мақсатыма жетуге арнайы уақыт бөле алмадым. Күн сайынғы даму нәтижесінде көп өстім, « Таң шапағатын » ЖАҚСЫ КӨРЕМІН! ». Ал студенттік шақпен қоштасып үлгерген Натания Грин қазір йоганың нұсқаушысы болып Сакраментода жұмыс істейді. Ол да өзінің әлеуетін Калифорния университетінің студенті кезінде « Таң шапағатының » көмегімен ашқанын айтады: « 2009 жылы желтоқсанда Дэвистегі Калифорния университетінде студент едім. Сол кезде « Таң шапағаты » әдістерін қолдануды бастадым. Өзгерісті бірден байқадым. Ұзақ мерзімді мақсатқа жылдам жеттім. Салмақ тастадым, сүйіктімді кездестірдім, оқуым жақсарды, табыс табудың бірнеше көзін аштым – осының бәрі екі айдың ішінде болды.
Содан бері қанша жыл өтсе де, « Таң шапағаты » – күнделікті өмірімнің ажырамас бөлігі ». Балтимордағы аймақ менеджері Рэй Киафардинидің табандылығы таңғалдырады! Кітап туралы: « Таң шапағатының » 83-күніне келдім. Ол туралы бұрын білмегеніме өкінемін. Қазір күні бойы сергек жүретін болдым. Жұмысты да, өзге міндеттерді де ойлап жүремін, соған қарамастан, ынтам да, қуатым да тасып тұрады. Ең соңында Роб Леройдың хикаясы тіптен таңғалдырды. Ол – Сакраментодағы клиенттермен жұмыс істейтін аға менеджер. Хатында « Бірнеше ай бұрын « Таң шапағаты » әдісін қолданып көрейін деген шешім қабылдадым. Өмірім аяқастынан өзгерді, тіпті оған әзер ілесіп. Сондай жақсы адамға айналдым, өзгелер де еліктей бастады. Жұмысымда қиындық туған еді, « Таң шапағатын » бастағаннан бері оның бәрі жақсы жаққа өзгерді » деп жазыпты. Бұл – қарапайым мен және сіз сияқты адамдардың жеткен жетістігі жайындағы хикаялар. Бұрын әлеуетін толық ашпастан өмір сүрген адамдардың өмірі « Таң шапағатының » арқасында басқа қырынан ашылып, шыңыраудан шығып, келесі белеске өтіп, өздері қалаған, аңсаған, лайықты жетістікке қол жеткізді.
Жетістікке бастар басты принципті еске салатын мезет келген сияқты: бұл адамдар жетістікке жетсе, демек, сіздің де қолыңыздан келеді. АЛҒАШҚЫ « ТАҢ ШАПАҒАТЫ » ӘДІСІН ЖОСПАРЛАУ Алғашқы « Таң шапағатын » неғұрлым тездетіп жоспарлаңыз. Мүмкін болса ертеңге ( иә, иә, күнделікті күнтізбеңізге енгізіңіз ) белгілеңіз. Қай жерде орындайтыныңызды шешіңіз. Жатын бөлмеден шығып кету керек, сонда төсекке қисая кетуге мүмкіндік болмайды. Бұл уақытта үйдегілердің бәрі ұйықтап жатады. Кейбір адамдар далада, біреуі табиғат аясында, мысалы, есік алдына шығып не үйінің кіреберісінде жасағанды ұнататынын айтады. Біреулер жақын маңдағы саябаққа барады екен. Өзіңізге ұнайтын орынды таңдаңыз. Ешкім бөгет жасамайтын жер болса болғаны. ЖЕДЕЛ БАСТАП КЕТУ ҮШІН БЕРІЛГЕН ТАПСЫРМАНЫҢ АЛҒАШҚЫ БЕТІН ОҚЫП ШЫҒЫП, ЖАТТЫҒУДЫҢ БӘРІН ЖАСАУ Жедел бастап кетуге арналған тапсырмалардың алғы сөзін оқыңыз, нұсқаулыққа қарай отырып, жаттығуларды жасаңыз. Өмірдегі әрбір маңызды дүние іспетті « Таң шапағаты: өмірді өзгертетін 30 күндік бағдарламаға » да арнайы дайындық қажет. Сондықтан барлық тапсырманы ( бәріне жарты сағаттан бір сағатқа дейін уақыт кетеді ) мүлтіксіз орындауыңыз керек. Яғни психологиялық, эмоциялық, менталдық тұрғыда сол күнгі не бір күн бұрынғы кештен бастаңыз.
Оның үстіне, 5-тарауда баяндалған процеске сай болуға тиіс. Яғни оятқыштың қайталау батырмасын баспайтындай, жылдам әрі сергек оянудың 5 қадамдық стратегиясы сияқты. ЕСЕП БЕРУГЕ ЛАЙЫҚ СЕРІКТЕС ТАБУ 3-тарауда жетістік пен есеп беру міндетінің арасында көзге көрінбес байланыс барын айтып өттік. Әр адамға қолдау көрсетілсе, ұтары анық. Әсіресе жауапкершіліктің бір сатысынан неғұрлым жоғарғы санатқа өткізетін « Таң шапағаты: өмірді өзгертетін 30 күндік бағдарлама » аясында серіктес тауып, ынтымақтаса отырып, бір-біріне есеп бергені тиімді. Бірақ бұл талап емес. Тек кеңес ретінде айтып отырмын. Жауапкершілікті тек өзіміздің емес, өзгенің алдында да сезінсек, барлық тапсырманы аяғына дейін жеткізудің мүмкіндігі арта түседі екен. Сонымен қатар бір өзің жасағаннан гөрі басқа біреумен бірлесе істеген іс көңілдірек. Егер нені болса да жалғыз істеуге белді бекем бусаңыз, құлшынысыңыз бен жекелей міндеттеріңізде белгілі бір күш-қуат болады. Ал айналаңыздағы әлдекім – дос, туыс, әріптес болсын, сізбен бірдей қобалжып, бірдей сезімді бастан кешіп жатса, ендеше, бұл күш-қуатты бірнеше есе арттырады. Дәл бүгін бір немесе бірнеше адамға « Таң шапағаты: өмірді өзгертетін 30 күндік бағдарламаны » бастайтыныңызды айтып хат жазыңыз, телефон шалып ескертіңіз.
Маған қосыл деп ұсыныс айтыңыз. Сонымен қатар бұл бағдарламаны бастау үшін бір тиын шығын шығармайтынын ескертіңіз және www.MiracleMorning.com сайтынан « Таң шапағаты » туралы қысқартылған сабақтарды жүктеп алуға болатынын да айтуды ұмытпаңыз. Ал сізге өмірін келесі деңгейге шығарғысы келетін серіктес қосылса жақсы емес пе? Екеуіңіз бір-біріңізге есеп беріп, қолдап отырасыздар: Таң шапағаты кітабының екі тарауы ТЕГІН Таң шапағаты сабағының екі видеоролигі ТЕГІН Таң шапағаты сабағының екі аудиожазбасы ТЕГІН МАҢЫЗДЫСЫ: « Таң шапағаты: өмірді өзгертетін 30 күндік бағдарламаны » серіктес тапқанша бастамай, күтіп отыра бермеңіз. Осы жолға сізбен бірге шығатын адам табылса да, табылмаса да, алғашқы « Таң шапағатын » ертең бастап кетіңіз. Кейінге қалдырмаңыз. Күтпеңіз. Өз тәжірибеңізді бөліскенде қасыңызға серіктес табу әлдеқайда оңай болады. Өзіңіз бастай беріңіз. Мүмкіндік туған сәтте досыңызға, туысыңызға, әріптесіңізге « Таң шапағаты » әдісін бастауға ұсыныс жасарсыз. ӨМІРІҢІЗДІ КЕЛЕСІДЕҢГЕЙГЕ КӨТЕРУГЕ ДАЙЫНСЫЗ БА? Ол қандай екен? Жеке өміріңіздің не мансабыңыздың кезекті деңгейін айтамын. Жетістікке жету үшін өміріңіздің қай саласын өзгерту керек? Небәрі 30 күн жұмсап, өзіңізге үлкен сый жасаңыз. Күн сайын жаттығу жасап, өміріңізді жаңа белеске шығарыңыз.
Өткен өміріңіз қандай болса да, қазіргі сәтті өзгерте отырып, келешегіңізді өзгертуге болады. ТҮЙІН. БҮГІНІҢІЗ КІМ БОЛҒАНЫҢЫЗДАН КІМ БОЛА АЛАТЫНЫҢЫЗҒА ЖЕТЕЛЕЙТІН КҮН БОЛСЫН « Күн сайын ояна сала, « бүгін тірі оянғаным үшін мың алғыс, маған адам болып өмір сүру мүмкіндігі беріліпті, ендеше, пайдаға жаратайын. Бар күш-қуатымды өзімді жетілдіруге жұмсап, жүрегімді өзге жандарға ашуға ынталымын. Шамам жеткенше айналама шуақ шашуға дайынмын деп ойлаңыз ». ДАЛАЙ ЛАМА « Заттар өзгермейді. Өзгеретін – біз ». ХЕНРИ ДЭВИД ТОРО Қазіргі болмысыңыз – бұрынғы іс-әрекетіңіздің нәтижесі, ал болашақ сипатыңыз дәл қазір қандай шешімге келеріңізге байланысты болмақ. Иә, шешім қабылдайтын уақыт келді. Өзіңіз шын қалайтын әрі соған лайық екеніңізді білетін, бақыт пен байлыққа, денсаулыққа, жетістік пен махаббатқа толы өмірге қадам басуды ертеңгі күнге қалдырмаңыз. Сол өмірдің іргетасын қалауды осы сәттен бастаңыз, дәл қазір сол өмірді сүріңіз. Менің ұстазым Кевин Брейси әр кез « Ұлы адам болу үшін белгілі бір сәтті күтпе » дейді. Өміріңізді жақсартқыңыз келсе, алдымен өзіңіз жақсы жаққа өзгеріңіз.
Дәл бүгін www.TMMBook.com сайтына кіріп, « Таң шапағаты »: өмірді өзгертетін 30 күндік бағдарламаға » қажетті тапсырмаларды жүктеп алыңыз. Есеп беріп отыратын серіктес табыңыз, не жалғыз болсаңыз да алғашқы « Таң шапағатын » қарсы аламын деген шешімге келіңіз. Ертең сол тапсырманы орындаңыз. Есіңізде болсын, ертең – өзіңіз бұрын-соңды ойламаған ең ғажап өмірге аяқ басатын күн. Қолдауым керек болса, өміріңіздің құндылығын арттыруда көмек қажет болса, айтыңыз. ӨЗГЕЛЕРГЕ КӨМЕКТЕСЕЙІК Сізге бір өтініш айтсам бола ма? Осы кітап өмірлік құндылығыңызды аз да болсын арттырса, оны оқыған соң жағдайыңыз жақсарса, « Таң шапағаты » жаңа серпін беріп, өмірдің кез келген ( немесе барлық ) саласында жаңа белесіне көтерілуге ықпал етсе, жақсы көретін жандар үшін бір игі іс істерсіз деген үміттемін. Оларға мына кітапты беріңіз. Уақытша бере тұрыңыз. Оқып шығуын сұраңыз. Туған күніне немесе Жаңа жылға сыйлық ретінде сатып алып, сыйласаңыз, тіпті жақсы. Әр күніңді Жаңа жыл сияқты қарсы алуға ықпал ететін кітаптан артық сый бар ма?!
Ал, шын мәнінде, арнайы күнді күтудің қажеті жоқ, жай ғана кітапты сатып алыңыз да, жақын адамыңызға апарып, « Сені қатты жақсы көремін! Өмірің бұдан да жақсы болғанын қалаймын. Мына кітапты оқышы » деуге болады. Егер сіз де мен сияқты адал дос, жанашыр туысқан әр кез жақындарының жақсара түсуін қалайды деп ойласаңыз, онда оларға осы кітапты сыйлағаныңыз жөн. Бұл кітап туралы елдің бәріне айтыңыз. Сол үшін сізге алдын ала алғыс айтамын! АРНАЙЫ ШАҚЫРТУ « ТАҢ ШАПАҒАТЫ » ҚАУЫМДАСТЫҒЫ « Таң шапағаты » кітабының оқырмандары мен кітаптағы идеяларды тәжірибеге асырушылар бірлесіп тамаша қауымдастық құрды. Бүкіл әлемнің 200 мыңнан астам тұрғынын қамтитын қауымдастық мүшелері таң сайын ерте оянып, әр адамда бар шексіз әлеуетті жүзеге асыру мақсатында бір-біріне қолдау көрсетеді. Ол жерде оқырмандар бірлесіп, өзара қолдау көрсетіп, озық тәжірибесін бөлісіп, бір-бірінен үйреніп, кітапты талқылап, видеороликтер салып, есеп беріп отыратын әріптестерін тауып, тіпті ұнататын сусындарының рецептін бөлісіп, жаттығуларын көрсете алады. Дегенмен « Таң шапағаты » қауымдастығы осыншама күш-жігер мен шабытқа толы болады деп ойламаған едім, бір-біріне қолдау корсету мен есеп беру жағынан мен ойлаған деңгейден әлдеқайда асып түсті.
Онлайн-қауымдастық мүшелерінің қарқыны мен талабына әрқашан қайран қаламын! Сол сәтте-ақ әлем бойынша « Таң шапағаты » ( ТММ ) қағидаларын жүзеге асырып жатқан 100 мыңнан астам адаммен байланыс орната аласыз. Ол жерде « Таң шапағаты » саяхатын енді бастаушылар да, жылдар бойы тәжірибе жасап келе жатқандар да бар. Қай-қайсы болсын қуана кеңес беріп, жетістікке жету жолында қолдау көрсету үшін аянып қалмайды. Мен ол жерде модератормын, жазылған пікірлерді үнемі қадағалап отырамын. Сізбен кездесуді де асыға күтемін. Менімен байланыс орнатқыңыз келсе, барлық ресми әлеуметтік желіге тіркелгенмін, сондай-ақ соңғы шыққан видеороликтерімді YouTube.com/HalElrod сайтынан көре аласыз. Өзіме тікелей хабарлама жазып, пікір қалдырып, сұрақ қоюыңызға да болады. Әр сұраққа жауап беруге әзірмін және тезірек байланыс орнатуға асықпын. Қазақтілді оқырмандарымызды Facebook желісіндегі арнайы ашылған « Таң шапағаты » тобына шақырамыз! Оны білу мамандарға ақысын төлеп еститін ақиқаттан әлдеқайда арзан ғой ». ДАГ ЛОВЕНШТЕЙН, ойын өндірушілер қауымдастығының экс-президенті « Қоғамның түрлі сатысындағы және түрлі қызметтегі адамдардан өзіңіз туралы пікірін сұрап біліңіз. Солардың әрбірі сіз туралы пайдалы бір лебіз айтары сөзсіз ». СТИВ ЖОБС Сағат тілі түнгі екіні көрсетіп тұрды. Ал мен ұйықтай алмадым.
Мэттің баяғы кішкентай бір бөлмесін жалдап тұратынмын. Өмір – тамұқ. Бәрінен мезі болдым. Бірдеңені өзгерту керек. Бәлкім, өзгеріс менің өзіме де керек шығар? Ноутбукке телміре қарап отырып, өмірімнің босқа өтіп жатқанына налыдым. Кенеттен бір ой келді. Оған не себеп болғанын білмеймін, бірақ аяқ астынан электрондық поштаны ашып, « кімге? » деген жерге әртүрлі адамдарды іріктедім: ата-анам, жақын достарым, әріптестерім, бұрынғы бастықтарым, таныстарым, сүйіктім, тіпті бұрын ғашық болып, жақын араласқан қыздарды да қостым. Өмірімді түбегейлі өзгертуге бел будым, алған бетімнен қайтпайтыныма нық сендім. Оған әлеуетім жететініне күмәнданғаным жоқ, бірақ қазір кім екенімді, қай жағынан өзгеруім керек екенін білуім қажет. Сол үшін мені жақсы білетін адамдардың пікірін естуге тиіспін. Электрондық поштаға жақындарымды тіркеп отырып, олардың саны 23-ке жеткенде тоқтадым. Өз басым баскетболшы Майкл Жорданның жанкүйерімін, сондықтан 23 нөмірін жақсы көремін. Бұдан соң олардың бәріне арнап бір хат жаздым. Олар мені жақсы біледі, әрқайсы өзіне таныс қырымды аша алады. Өзімді дамыту туралы шешім қабылдағанымды, ең жақсы перзент, дос, әріптес болғым келетінін түсіндірдім.
Мақсатыма жетудің жалғыз жолы – жақын араласып жүрген адамдарымның пікірін есту екенін ескерттім. Бәлкім, олар көргенді мен байқамай жүрген шығармын. Бірнеше минут уақытын қиып, мен туралы ойларын жазуды өтіндім, жақсартуды қажет ететін үш саланы атап беруді сұрадым. Барынша әділ болуды, ешбір сынға ренжімейтінімді жеткіздім. Шындықты бүгіп қалса, бұл өзімді жетілдіруімді шектейтіні күмәнсіз. Бұл жағдайда мені тек осы нәрсе ренжітер еді. Сол электрондық хатты жазып болғанша өмірімде бұлай қатты қобалжымағанымды сезіндім. Арасында батылдығымнан түк қалмай, « Осының бәрін өшіріп тастап, ұйықтасам ба екен » деп ойладым. Бірақ олай етпедім. Терең тыныс алдым да, « жіберу » деген тетікті бастым. Сосын төсегімде күтіп жатып ұйықтап кетіппін. Алты сағаттан кейін ояндым. Ең бірінші ойым: « Шынымен, түнгі екіде елдің бәріне әлгі « сайқымазақ » хатты жібердім бе? Әлде бұл тек менің түсім бе? » Электрондық поштамды аштым. Жоқ, түс емес екен. Мен бәріне хат жолдаппын. Тіпті екі жауап келіп тұр. Бірін анам, екіншісін Ж. Брэд Бриттон жіберген екен.
Ол мен сол кезде жұмыс істеп жүрген құны 200 миллион тұратын компанияның аймақ бойынша менеджері еді. Құдайым-ау, басталды... Бір сәт тоқтап тұрдым да, сосын мақсатым өзімді дамыту, өсу екенін өзіме ескерттім. Өзгелер не жазса да, жаңа ақпаратқа өте мұқият әрі ашық болуым керек. Ешбіріне ренжімеймін деп шештім. Бұлай айту оңай, істеу қиын-ақ, келісесіздер ме?! Алдымен анамның хатын аштым: « Амансың ба, балам? Хатыңды алдым. Білесің бе, меніңше, сен мінсіз адамсың! Егер менің кері байланыс беруім керек болса, онда айтайын, сен анаңа жиі телефон шалып тұруың қажет. Жұмысың өте көп екенін білемін, жұмыс арасында болса да анаңның дауысын естіп тұрғаның абзал еді. Қалай десем де мен сені жақсы көремін! Тезірек кел... Сені шексіз сүйетін анаң! » Компьютеріме жаңа құжат жасап, оның атауын « Конструктив кері байланыс және менің жаңа міндеттерім » деп қойдым. Бірінші міндет – анама аптасына бір рет қоңырау шалып тұру. Содан соң аймақ бойынша менеджер Ж. Брэд Бриттоның хатын аштым. Мен оны әр кез үлгі тұтатынмын әрі одан көп нәрсе үйрендім.
Өмірімде кездестірген ақжарқын, ниеті жақсы адамдардың бірі еді. Екеуіміз жылына бірнеше рет қана ( конференциялар мен ұжымдық іссапарларда ) кездессек те, Брэд мені жақсы танитын, кәсіби қасиетімді бағалайтын. Ол былай жазыпты: « Сәлем, досым Хал! Хатыңыз маған қатты ұнады. Өзіңіз айтқан « конструктив » кері бай­ланыс орнатуға әзірмін. Алдымен сіздің бойыңыздағы маған қатты ұнайтын үш қасиет туралы айтайтын. Келістік пе? Олай болса, кеттік... » Әрі қарай Ж. Брэд Бриттон маған кәсіби әрі әлеуметтік тұрғыдағы « соқыр аймақтарымды » атап берді. Бұған дайын емес екенмін, аздап ренжігенім де бар. Өзімді қорғауым керек деп ойладым. Мұның бәрі өтірік, негізі, мүлде ондай емеспін. Ол мені айтарлықтай жақсы білмейді екен дедім. Кенеттен айтылған сынның шын-өтірігі маңызды емес екені, тек басқа адамдар мені солай қабылдап жүргені туралы ойладым. Өзімнің қандай екенімді біліп қана қоймай, құндылықтарыма сай өмір сүріп және ол құндылықтардың бас­ка адамдармен қарым-қатынасыма сай болу керегін де ескеруге тиіспін. Апта бойы хатыма жауап алдым. Апта соңына қарай жиырма үш адамның 17-сі ойлы және ( басым бөлігі ) конст­руктив сын айтты.
Анамның жиі хабарласу туралы өтініші жазылған параққа тағы бірнеше пайдалы ұсыныс қосылды. Нәтижесі қалай болды деп ойлайсыз? Келген жауаптарды оқып, талқылап шыққан соң соңғы бес жылда ( бәлкім, тіпті бүкіл өмірімде ) жетпеген жетістікке жетіп, жеке басымның кемшіліктерін анықтап ал­дым. Адам сенгісіз өзгеріс еді. Кемшіліктеріңмен бетпе-бет келіп, шынайы бейнеңді көру оңай емес, бірақ осы тәжірибе тағдырыма зор ықпал етті. Мансабым өсуіне көмектесті. Айналамдағы адамдармен қарым-қатынасым жаксарды. Соның бәрі жігерімді жанып, әлгі хатты бәріне таратып шыққанымнан болды. Өмірімде жіберген электрондық хаттың ішіндегі ең маңыздысы сол хат болып қалды. Мұндай хат сіздің де өміріңізді өзгертеді. Ол хаттың мазмұнын сөзбе-сөз ұсынбас бұрын ( көшіріп алып, редакциялап, өз жақындарыңызға жіберу үшін ) бір клиентім жіберген хаттағы позитив кері байланыс туралы айтқым келеді. Труди есімді бойжеткен « Өмірді өзгертетін хатты » жақындарына жіберген соң, маған былай деп жазыпты. ТАМАША КЛИЕНТТЕРІМНІҢ БІРІ – ТРУДИДІҢ ХАТЫ « Хал, сіз берген хаттың қаншалықты тиімді екенін сөзбен айтып жеткізе алмаймын. Әр хатты алған сайын өзімнің мықты әрі осал тұстарым туралы білдім. Мені жақсы танитын адамдар – достарым, туыстарым, әріптестерім сипаттап берді.
Соның арқасында өзімді басқа қырымнан, толық көргендей болдым. Өтініш айтқан адамдарым жауап бергенде, олардың мені шынымен құрметтейтініне көзім жетті. Бәрі хаттың ерекше жазба екенін айтып, жылы қабылдады. Хал, баға жетпес көмегіңіз үшін зор алғыс айтамын! Ізгі ниетпен, Труди ». ӨМІРІҢІЗДІ ӨЗГЕРТЕТІН ЭЛЕКТРОНДЫҚ ХАТ Түйткіл: адамның көбі сынды дұрыс қабылдай алмайды, сондықтан кері байланыстан қашады. Соның кесірінен өзінің мықты әрі осал тұсы туралы бағалы мәлімет ала алмай­ды, демек, жақсы жағын жетілдіріп, жаман қасиеттен арылу мүмкіндігінен айырылады. Шешімі: әр қырыңызды жақсы білетін адамдармен адал әрі әділетті кері байланыс орнатып, оның нәтижесін көргіңіз келсе, онда сіз ең тиімді әрі тез әсер ететін тәсілдің бірін қолданып отырсыз. Бұл тәсіл адамның өзіне басқа көзбен қарап, бойындағы қабілеттерін дамыту жолындағы қадамын жеңілдетеді. Нұсқаулық: келесі мәтінді электрондық хатқа арналған жолға жазыңыз ( қалауыңызша редакциялап, өзіңізге лайықтап алыңыз, сонда авторы сіз екені көрініп тұрады ). Оны 5-30 адамға ( неғұрлым көп болса, соғұрлым жақсы ) жіберіңіз, олар сіздің мықты әрі осал тұстарыңызды жетік білетін жақын жандар болуы керек.
Яғни достарыңыз, туыстарыңыз, әріптестеріңіз, ұстаздарыңыз, бұрынғы жұмыс берушілер мен менеджерлер, клиенттер т.б. Батылдық танытып, бұрын жақын араласқан жандарға да жолдасаңыз болады ( шын айтамын ). Маңызды: хаттарды жеке-жеке жолдаңыз, алған адам бірнеше адамға жіберілгенін білмесін. Ең дұрысы, көшіріп алып, әр адамға жеке-жеке жіберу. Электрондық хаттың мәтіні Құрметті достар, туыстар, әріптестер! Бұл хатты оқып отырғаныңыз үшін көп рахмет! Оны жіберу маған оңай болмады. Бірақ бұл мен үшін өте маңызды, сондықтан алтын уақытыңызды бөліп, хатты оқығаныңызға алғыс айтамын ( жауап жазуға да уақыт табасыз деген үміттемін ). Бұл хатты өзім үшін орны ерекше адамдарға жолдап отырмын. Әрқайсыңыз мені жақсы білесіз, енді менің мықты және әлсіз тұстарымды ( жетілдіруді қажет ететін ) әділ сипаттап берсеңіз. Бұрын мұндай хатты ешкімге жазған емеспін. Бірақ жеке тұлғамды дамытып, жетілу үшін өмірімдегі ең маңызды адамдардың мен туралы не ойлайтынын білуім керек. Өзім қалаған адамға айналу үшін, лайықты өмір сүріп, өзгелердің өмірін жақсартуға үлесімді қосу үшін шынайы пікір есту өте маңызды. Осыған байланысты бірнеше минутыңызды арнап, бойымдағы басты кемшіліктерді көрсетіп берсеңіз.
Өзіңіз қажет деп тапсаңыз, жақсы қасиеттерімді де атай кетіңіз ( маған ұнайтыны анық ). Айтайын дегенім осы еді. Өтінішім, ештеңені жасырып, әсірелеуге тырыспаңыз. Еш сынға ренжімеймін деп уәде беремін. Неғұрлым шынайы болсаңыз, өмірімді жақсы жаққа өзгертуге соғұрлым себеп табылмақ. Тағы да көп рахмет, сіздің өміріңіздің де құндылығын арттыратын көмек керек болса, қысылмай айтыңыз! Ізгі ниетпен,... ( аты-жөніңізді жазыңыз ). Өміріңізді өзгертетін хат: түйін Осымен тамам. Енді сіз де менің, Трудидің және өзге де жүздеген озық клиентімнің қатарына қосылып, осындай мазмұндағы хат жолдап, батылдық танытасыз деген сенімдемін. Оның негізгі пайдасы – өзіңізге үңілесіз, бойыңыздағы қабілет пен қасиеттерді жақсырақ танисыз және мінезіңіз бен өміріңізді өзгертуге тырысасыз. Одан да басқа толып жатқан пайдасы бар, мен тек негізгілерін атап өттім. Ізгі ниетпен, досыңыз Хал. ОЙ САЛАТЫН ЦИТАТАЛАР Бір ғана тиянақты ой адамның ойлау жүйесін түбірімен, ал кейде өмірін түбегейлі өзгертеді дегенге қатты сенемін. Ой салатын цитаталар – өмірді өзгертетін қуатты идеяларды нақты әрі ықшамдалған формаға түсіретін тәсілім.
Қанат бітіріп, өз-өзіңді бағалауға мүмкіндік беретін, өз күшіңе сендіретін, бұдан да жақсы бол дегенге үндейтін цитаталарды жинаудан жаным рахаттанады. Мұнда өзім ұнататын әрі таңдаулы цитаталарым жинақталған. Егер осы сөздердің бірі селт еткізсе, оны аффирмацияңызға енгізіп қоюды ұмытпаңыз. Facebook пен Twitter-де бөлісіңіз. Жұмыс үстеліңізде тұрсын. Жейдеңізге бастырып алыңыз. Әйтеуір, ойыңызға түскен жердің бәріне жазып қойыңыз. Құрметпен, досыңыз Хал. Осы сәт бақытты болу үшін соған жету керек деп ойламаңыз ». Алайда қандай бағытпен жүретініңіз кім болуды таңдағаныңызға байланысты ». Сонда өзге адамдар да осы қалпыңызда жақсы көретін болады ». Өзіңізде жоққа налымаңыз. Қалауыңыздағы нәрсеге жетуге талпыныңыз ». Өмір сүру – қолда барға қанағат ету, бар болмысыңызды жақсы көру, біртіндеп біріншісін де, екіншісін де жақсарта беру ». Айналаңыздағылардың шектеуші ұстанымы мүмкіндіктеріңізді шектеп тастамауын қадағалаңыз ». Олардың өміріндегі құндылықты қалай көтеретініңізге мән беріңіз ». Тек соны әр сәт естен шығармасақ болғаны ». Сіз жеңілмейсіз. Тек оқи беріңіз, өсе беріңіз, бүгінгіден де артық болуға талпына беріңіз ». Өзіңізге лайық жердесіз.
Алда не боларын білу үшін осы сәтте не білу керек болса, соны біліңіз. Сонда қалауыңыздың бәріне жетесіз ». Дегенмен ісің мен әрекетің кім екеніңді көрсетеді ». Бүгін – сенің өміріңдегі ең маңызды күн екенін түсінгеніңде. Бүгінің басқа кезден әлдеқайда маңызды екенін түсінгеніңде. Себебі әр таңдау мен әрекетіңнің нәтижесі алда кім болатыныңды айқындамақ ». Ал өмірде зор жетістікке жеткен адамдардың әрекетін ұстанымы мен көзқарасы басқарады ». Тіпті бір күн дамыл таппа. Сонда сені ештеңе тоқтата алмас ». АЛҒЫС ОСЫ БӨЛІМДІ ОҚЫМАЙ КЕТПЕҢІЗ ( СІЗГЕ АРНАЛҒАН ) Кітаптың осы бөлімін жазу бәрінен қиын болды. Алғыс айтатын адам таппай қиналғаннан емес, керісінше, өміріме ықпал етіп, елеулі үлес қосқан адамдар тым көп, олардың бәрін бірнеше бетке сыйдыру мүмкін емес. Тіпті ол үшін тағы бір кітап жазу керек болар. Оны « Таң шапағаты » әдісінің авторынан АЛҒЫС деп атар едім. Ондай кітапты сатып алушылар табыла ма, жоқ па, білмеймін, әйтеуір оны жазғаннан ләззат алатыным анық. Біріншіден, мені тоғыз ай көтеріп, өмірге әкелген адам – анама айрықша алғыс айтамын! Анашым, сені қатты жақсы көремін!
Әр кез маған сенгенің үшін, қажет тұста тәртіпке салғаның үшін рахмет! Әлі де сенің қамқорлығыңа мұқтажбын. Өзің де маған жиі келіп тұр. Әке, достарымның ішіндегі ең жақсысы – сенсің! Сен тамаша әке болғаның үшін мен осындай адамға айналдым. Бойыма сіңірген жақсы қасиеттер мен құндылықтар үшін ризамын, енді оны өз балаларыма беремін. Әке, сені жақсы көремін! Хейли, сен әлемдегі ең керемет әпкесің! Оған күмән жоқ. Ешкім дау айта алмас. Әпкем ғана емес, ең жақсы досымның бірісің. Әр кез көмекке келуге дайынсың. Өте мейірімді әрі мен сияқты көңілді жансың. Сендей әпкем болғаны үшін тағдырыма алғыс айтамын! Менің қиялымдағы ару болып жолыққан сүйіктім Урсула, жарымның бойында болса екен деп ойлаған қасиеттердің бәрі сенен табылады, тіпті мен арман етпеген, алайда қазір онсыз өмір сүре алмайтын артықшылықтарың бар! Екеуіміздің мінсіз жұп екенімізге таңғаламын, саған жолықтырған тағдырыма ризалығымды сөзбен жеткізе алмаймын! Екеуіміз өмірге әкелген сүйкімді балапандарымыз ше?! Софи мен Холстен үшін де саған алғыс айтамын! Сенің арқанда отбасымыз эр кез махаббат пен бақытқа толы болмақ.
Софи, Холстен, сендер бұл жазғанымды әзірге оқи алмайсыңдар, бірақ екеуіңді қатты жақсы көретінімді айтпай тұра алмаспын! Бала күнімде өзімде болғанын қалаған дүниелерді сендерден көремін. Күн сайын өмірімді шаттық пен бақытқа толтыратындарың үшін мың алғыс! Туыс әпкелеріме, ағаларыма, немере аға-бауыр, қарындастарыма, аталарым мен апаларыма кенерінен асыптөгілген мейірімі үшін алғыс айтамын! Бәріңді қатты жақсы көремін, сіздермен бірге өткізген уақытты бағалаймын! Қайта кездесетін күнді асыға күтемін! Менің күйеу балаларым мен келіндеріме: Марек, Марыла, Стив, Линда, Адам мен Аня – бәріңе зор алғыс! Сендермен туысқан болғаным үшін бақыттымын! Ең жақын достарым мен ықпал ететін ортама да алғыс айтқым келеді. Осындай достардың біреуі болса, кез келген жігіт өзін бақытты санар еді, ал менде олардың бәрі бар. Бірге жүргенде уақытты тамаша өткіземіз, бірақ бе­лек жүргенде де әрқайсың маған үлгі болып, жақсылыққа шақырасыңдар. Жереми Кейтен, Жон Бергофф, Мэтт Рекоре, Жон Вроман, Жесси Левайн, Брэд Веймерт, Рут Филдс, Жон Рулин, Питер Вугд, Тони Карлетон, Тедди Уотсон, Ларри Родригес, Алекс Хейден жэне Брайан Бедел, сендерді жақсы көремін!
Осы жерде аты аталмай кеткен достарым болса, сендерді жақсы көрмейді деп ойлап қалмаңдар. Бәріңді қатты жақсы көремін! Cutco және Vector компаниясындағы екінші « отбасыма » айтарым, адамдарға пайдалы әрі қажетті заттарды жеткізу үшін күн сайын жан аямай еңбек ететіндеріңіз үшін қандай алғысқа да лайықсыздар. Президент Брюс Гудман, Эл Ди Леонарда мен Жон Уэпли, атқарушы Президент Амар Дэйв, әрқайсыңыз ( және төмендегі аты-жөні аталған адамдар ) көшбасшыға тән қасиетіңіз үшін алғыс айтамын! Өміріме оң ықпал еткендеріңіз үшін ризамын! Аймақтық менеджерлер Жефф Бри, Эрл Келли, Скотт Деннис, Пи Жей Поттер, Лойд Рейган жэне Майк Мюриэл мен бөлімше менеджерлері – бәріңізге мінез-құлқымды қалыптастыруға ықпал еткеніңіз үшін және қызметкерлерге оң ықпал етуге мүмкіндік бергеніңіз үшін алғыс білдіремін! Cutco және Vector компаниясына жетекшілік ететін достарым Жефф Күнкел, Фред Глезер, Жон Кейн, Стив Покржик, Трент Бут, Адам Жестер жэне Скотт Горрелл – сендердің күш-жігерді аямай еткен еңбектеріңнің жемісін мыңдаған адам көрді, соның ішінде мен де бармын. Әрқайсыңа шын жүректен алғыс айтамын! Cutco компаниясының даңқын шығаруға ықпал еткен шикізатты беретін Stitt ұжымына да құшақ-құшақ алғыс!
Vector Canada компаниясындағы жетекшілерім мен дос­тарым Жо Кардилло, Энжи Мак-Дугалл, Ранче Коннелл, Шерри Дики, Майкл Смит жэне Майк Макдональд – сіздерге де коп рахмет! Жо мен Энжи, конференцияда сойлеуге шақырған кездерің естен кетпейді, одан бері көп жыл өтсе де, « халықаралық баяндамашы » атанғаным үшін қатты қобалжығаным есімде. Сендер өте жомартсыңдар, әлі талай жыл сендер өткізген іс-шарада сөйлеймін деп үміттенемін. Жазушылық шеберлік пен редакциялаудың әдіс-тәсілін үйреткен ұстазым Жоэл Ди мен Сью Кэнфилдке зор алғыс айтамын! Қайтадан кітап жазуға ынталандырып, күш бердіңіздер. Сіздердің мол тәжірибеңіз бен жауапкершілігіңіз болмаса, кітап жарық көрмес еді. Тамаша досым әрі BookMama.com сайтын құрушы Линда Сиверстен, сен ерекше талантты жансың, кез келген автордың кітабын бестселлер кітапқа айналдыратын қабілетің бар. Маған да оның қыр-сырын үйреткенің үшін рахмет! InspireMeToday.com сайтының « шабыт беру елшісі » – Гейл Линн Гудвин, сен – ең әдемі, мейірімді әрі адамдарға шабыт сыйлайтын жансың. Сенімен жолықтырған тағдырыма алғыс айтамын! Екеуіміз кемемен бірге жүзіп, саяхатқа аттанатын күнді тағатсыздана күтіп жүрмін. Көп нәрсені үйреткен менторларым, ұстаздарым мен авторларға да алғыс айтқым келеді.
Қажыр-қайраты мен батылдығының арқасында көп адамға үлгі болып жүрген жандарды атап өтейін: Робин Шарма, Брендон Бурхард, Тони Роббинс, Дэйв Дюранд, Тим Феррис, Мэттью Келли, Руди Руттигер, Энтони Берк, Жеффу Суи, Уэйн Дайер, Билл жэне Стив Харрисам, Жеймс Малинчак, Стефани Чандлер, Рожер Кроуфорд, Кевин Брейси, Уилл Боуэн, Жон Максвелл, Т. Харв Экер, Экхарт Толле, Дэйв Рэмси, Эндрю Коэну, Кен Уилбер, Сет Годин, Дерек Сиверс, Крис Броган, Жонатан Спринклз, Жонатан Бадд жэне Майкл Эллсберг. Кэвин Брейси, сізге шын жүректен ыстық ықыласымды білдіремін! Сіз болмасаңыз, таңғы бесте тұруға тырыспас едім, бұл кітап та жазылмас еді. Жеймс Малинчак, сізге де зор алғыс! Бір өзіңіз ондаған мың автор, коуч, баяндамашыларға шабыт сыйлап, күшіне сендіріп, жұмысының маңызды екенін түсіндіріп келесіз. Мен де сол бақытты жандардың санатына кіремін, сізге қанша алғыс айтсам да аздық етеді. Ж. Брэд Бриттон – өте бағалы кеңес берген адам. Енді мені тыңдайтын жандарға мен де « оңай нәрсені емес, дұрыс нәрсені істеп үйрен » дегенді айтып келемін.
Мені үйретіп қана қоймадың, өзің де сол қағидамен өмір сүріп жүрсің. Өмірімнің құндылығын арттырып, даналыққа толтырып жүрген Адам Стокқа рахмет! Сенің жетістік туралы коучингің расымен де өте құнды. Көмекшім Линда, клиенттеріміз өздеріне қамқорлық танытатынымызды сезінуі үшін тыным таппай еңбек етесің. Бар еңбегің үшін рахмет, маған және отбасыма деген еңбегің өлшеусіз! Мен бұрын сөз сөйлеген орта – мектеп пен колледж оқушылары, студенттер, оқытушылар мен мұғалімдер, сіздердің өмірлік құндылықтарыңызды арттыруға көмектесем деп жүріп, мақсатыма жетуге мүмкіндік бергендеріңіз үшін рахмет! Менің тұрақты әрі ерекше клиенттерім, сіздерге коуч болу мен үшін бақыт, осындай мүмкіндіктің арқасында өзімді жетілдіріп, жақсарып отыруға тырысамын. Байқасаңыздар, мен де сіздерден үйренемін. Коуч болу құқығын сыйлағандарыңыз үшін рахмет! Осы кітаптың жарыққа шығуын қолдағанның бәріне алғыс айтамын! Ең алдымен, ТММ Launch Team командасына ризамын! Кітапты жарнамалап, көпшілікке ұсынғандарыңыз үшін мың алғыс! Сіздерге өмір бақи қарыздармын.
Әсіресе Кайл Смит, Исаак Стегман, Жери Азингер, Марк Энзигн, Коллин Эллиот Линдер, Дашама, Марк Хартли, Дэйв Поудерс, Жон Бергофф, Жон Вроман, Жереми Кейтен, Райан Уайтен, Роберт Гонсалес, Кэри Смоленски, Райан Кейси жэне Грег Страйндерге шексіз рах­мет айтамын! Құрметті оқырманым, өміріңіздің бір бөлшегіне айналуга мүмкіндік бергеніңіз үшін сізге де алғыс айтамын! Facebook, Twitter және « Таң шапағаты » қауымдастығы арқылы байланыста болайық. Ісіңіз қалай жүріп жатыр, құндылығыңызды арттыру үшін қандай көмек керек, мақсатыңызға жету үшін қолдау қажет пе, соның бәрін еш қысылмай жаза беріңіз. Осымен кітап тамам, ал енді іске кірісіңіз. Алған бетіңізден таймаңыз. Өзіңізге лайық өмір сүріңіз және өзгелердің де сол жолға түсуіне көмектесіңіз. АВТОР ТУРАЛЫ Хал Элрод – тағдырдың жазуымен басына түскен қиындықты әркім жеңіп шыға алатынын және өз қалауындағы экстраординар өмірді еш кедергіге қарамай құруға болатынын дәлелдеген адам. Жиырма жасында Хал өте қауіпті жол-көлік апатына ұшырады. Оның көлігін мае жүргізуші тізгіндеген жүк көлігі соғады. Хал алты минут бойы клиникалық өлім халінде жатады. Он бір жерден сүйегі сынып, миына айтарлықтай зақым келеді.
Дәрігерлер оны ешқашан жүре алмайды деген. Алайда дәрігерлердің болжамына қарамастан, өзін құрбан санап, қол қусырып отыра беруден бас тартқан Хал жанын қинап, тынымсыз еңбектенді, соның арқасында өзі жұмыс істейтін корпорацияның Даңқ залында суреті ілінді; ультрамарафонды жүгіріп өтті; бірнеше дүркін бестселлердің авторы, хип-хоп стиліндегі му­зыкант, сүйікті жар, ардақты әке және әлемдік деңгейдегі мотиватор-публицист атанды. Хал тағдырдың соққысына қалай төтеп беру керегін үйретіп келеді. Әр адамның ішінде жасырынып жатқан шексіз әлеуетті ашу жолдарын көрсету үшін аянбай еңбектенеді. Оның « Таң шапағаты » бестселлер кітабында көрсеткен әдіс-тәсілдері бүкіл әлемге жан бітіріп, кітаптың өзі әлемдегі рейтингі жоғары әрі әйгілі туындыға айналды. Қазір ол 27 мемлекеттің тіліне аударылып, жарық көрді. Хал – АҚШ-тағы ең мықты баяндамашы және публи­цист-мотиватор. Корпорациялар, түрлі қауымдастықтар, үкіметтік емес үйымдар оны конференцияларға жиі шақырады. Автор жастардың алдында сөйлегенді жақсы көреді. Он жылдан астам уақыттан бері « досыңыз Хал » 120 мыңнан астам адамның өміріне шабыт сыйлады, олардың басым бо­лт – мектеп оқушылары мен студенттер.
Хал Америкадағы ондаған радио және телешоуға қатысқан, ол туралы көптеген кітап жазылды, соның ішінде « Миллионердің білімі » ( The Education of Millionaires ), « Озық сауда » ( Cutting Edge Sales ), « Студенттік өмір: білім мен тәжірибені ұштастыру » ( Living College Life in the Front Row ), « Онлайн платформа жасауға арналған нұсқаулық » ( The Author ’ s Guide To Building An Online Platform ), « Сауда алыбы » ( The 800-Pound Gorilla of Sales ) және « Жан дертіне арналған тауық сорпасы » ( Chicken Soup for the Soul ) атты бестселлер кітаптар сериясы бар. Халмен көпшілік алдында сөйлеу, коуч болу не іс-шараға шақыру туралы сөйлескіңіз келсе, не оның видеодәрістері мен өзге де еңбектерін көргіңіз келсе, www.HalElrod.com сайтына кіріңіз. Ал Халдың өзімен сөйлесу үшін @ HalElrod Twitter әлеуметтік желісіне, ал www.Facebook.com/YoPalHal парақшасына Facebook арқылы, сондай-ақ The Miracle Morning тобына www.MyTMMCommunity.com адресі арқылы жазуға болады. Біріншісі – өмірде еш керемет жоқ деп ойлау. Екіншісі – өмірде не бар болса, соның бәрі керемет деп ойлау ».
АЛЬБЕРТ ЭЙНШТЕЙН « Ғажайып табиғат заңына қайшы келмейді, тек табиғат заңы туралы түсінігімізге қайшы келеді ». ӘУЛИЕ АВГУСТИН « Күн сайын таңертең өмір басталады ». ЖОЭЛ ОСТИН ОҚЫРМАНҒА ҮНДЕУ Әр адам өмірінің қай кезеңінде жүрсе де, мейлі жетістіктің шыңына көтерілсін, мейлі бақытсыздық шыңырауына батсын – одан шығар амал іздеуде ол бір нәрсені ғана армандайды ( бәлкім, армандайтын дүние көбірек шығар, ал көзімнің жеткені ): өмірін де, өзін де жақсартқысы келеді. Әлбетте, бұл өзімізде не өмірімізде кемшілік бар дегенді білдірмейді, дегенмен адам баласы әр кез өсуге, дамуға, жетілуге ұмтылады. Барлық адамның бойында сондай құлшыныс бар екеніне күмәнім жоқ. Алайда көбіміз таңертең оянғанда өміріміз еш өзгермегенін, бәрі бәз қалпында тұрғанын байқаймыз. Кітап авторы, танымал дәріскер, коуч, подкастер әрі әке ретіндегі менің парызым – көмек сұраған жандардың өмірінің әр саласында жаңа жетістік деңгейіне жетуіне көмектесу, әлеуетін көтеруіне ықпал ету және бұларды барынша тез арада жүзеге асыру.
Өз әлеуетім мен жеке басты дамыту дағдыларын барынша толық пайдалануға тырысатын адам ретінде нық сеніммен айта аламын: « Таң шапағаты » – практикалық тұрғыда ең тиімді, нақты нәтижеге сүйенетін; өміріңіздің кез келген ( не барлық ) саласын жақсартуға ықпал ететін мен білетін әдіс-тәсілдердің ішіндегі ең ұтымдысы. Ол арқылы қалаған нәтижеңізге өзіңіз ойлағаннан да тез жетесіз. Нақтылай кетсем, « Таң шапағаты » кітабын оқуды емес, онда айтылған ұсыныстарды күнделікті орындауды айтып отырмын. Мақсатына бір табан жақын қалғандар, жетістігіне масайрап жүргендер мен қазіргі нәтижесіне көңілі толатын жандарға « Таң шапағаты » ойын ережесін өзгертуге көмектеседі. Тасада тұрған кейінгі деңгейді бағындыруға жетелейді, жеке және кәсіптегі табысты жаңа белеске көтереді. Оған кірістің артуы, бизнестің дамуы, сату мен пайданың өсуі сияқты нәрсе де кіреді немесе бұрын өзіңіз елемей келген салада жетістікке жетіп, қанағаттануға, осылайша тепе-теңдікке жетуге ықпал етеді. Мысалы, денсаулық, бақыт, қарым-қатынас, қаржы, рухани өмір немесе тізім басындағы өзге салаларды жақсартуға көмектеседі.
Сонымен қатар дәл қазір қиындыққа тап болып, өмір сынағымен күресіп жүргендерге де ( мысалы, психикалық, эмоциялық, денсаулық, қаржылық қиындықтар мен қарым-қатынаста туындаған мәселеде ) « Таң шапағаты » жол көрсетеді. Қаптаған бөгетті бұзып-жарып өтетін « қару » ұстатып, аз уақыт ішінде жағдайды түбегейлі өзгертуге ықпал етеді. Өмірдегі кей негізгі жағдайға өзгеріс енгізіңіз, болмысыңызды тұтас өзгерткіңіз келсе де, кезіккен қындық жағымсыз естелік қана болып қалсын десеңіз де, жалпы қандай мақсатты көздеген болсаңыз – қолыңыздағы кітаптың тигізер себі орасан зор. Қарапайым, алайда сананы сілкіндірер кітаптың арқасында ғажайып саяхатқа аттанасыз, өміріңіздің кез келген саласына жаңа леп әкелесіз, оның бәрі де күн енді басталғанда, таңғы сегізге дейін орындалмақ. Үйіп-төгіп уәде беріп, жүгі ауыр мәлімдеме жариялап отырғанымды өзім де білемін. Алайда « Таң шапағаты » кітабында сипатталған әдіс-тәсілдер бүкіл әлемдегі он мыңдаған адамға көмектесті ( оның ішінде өзім де бармын ), сондықтан сізді де арманыңызға жетелейтініне күмән келтірмеңіз. Осы тәжірибемді бөліму мен үшін мәртебе! Ықыласыңызды, күш-қуатыңыз бен уақытыңызды жұмсайтындықтан, кітапты маңызды әрі бағалы инвестицияға айналдыруға бар күшімді салдым.
Өміріңіздің бір бөлшегіне айналуға мүмкіндік бергеніңізге рахмет, тамаша саяхатқа бірге аттанайық! Ізгі ниетпен, Хал.
