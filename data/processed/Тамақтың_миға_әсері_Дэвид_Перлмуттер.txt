MAZMUNDAMA Кіріспе Глютенді дақылдарға қарсылық Даналықтың басты қағидасы – ретсіздікті түзету емес, реттілікті сипаттау. Науқасты ауырғаннан кейін емдеу – шөлдеген кезде құдық қаза бастаумен немесе соғыс басталған шақта қару жасауға кірісумен тең. Хуан-Ди нэй-цзин, б.з.д. II ғ. Ол көмірсулардың мөлшерін азайтудың, глютеннен бас тартудың және жоғары сапалы тағамдық майларды тұтынуды арттырудың пайдасына негізделген. Мұндағы айтылғанның бәрі де дұрыс тамақтану туралы бұрын үстем болып келген көзқарасқа қайшы келеді. Мен қалыптасқан нормаларды бұзуда қант, көмірсулар және тағамдық майларды қолдануды қатаң шектеуге алуды ғана емес, сонымен қатар кетозға және мерзімді ашығудың күшті мүмкіндіктеріне ден қойдым. Бұл өмір салтының бір бөлігі болған тамақтану әдеті мен емдік диеталар туралы ауқымды пікірталастар тудырды. Осы революцияны өзім бастадым деп ойлаудың өзі жүрегіме қуаныш сыйлайды. Альцгеймер ауруы әкемнің өліміне себеп болғаннан кейін, бұл жұмысты әрі қарай жалғастыру одан сайын маңызды болды. Алайда мен бұл өзгерісті жалғыз бастаған жоқпын. Бұл бастамаға тамақтану әдетін өзгерту арқылы оң нәтижеге жеткен оқырмандардың да әсері болды. Бұл нәтижелер олардың басқа да жақсы өзгерістерге деген шабытын ашты, соның арқасында кішкентай істер үлкен істерге ұласты.
Олар өмірлерінің жалпы сапасын жақсартып қана қоймай, өз тәжірибелерін басқалармен бөлісті. Идеяның ауыздан-ауызға тарауы ескі болса да, сенімді тәсіл. Осы өңделген басылымда кітаптың алдыңғы нұсқасын оқығандарға да, менімен және менің тұжырымдамаммен алғаш танысқандарға да айтар сөзім бар. Қош келдіңіз! Сіз енді денсаулығыңызды ( бұрын-соңды болмаған ) басқару мүмкіндігіне ие боласыз деп үміттенемін. Мені біршама сынға алды ( менің кеңестерім ұн мен қант өнеркәсібінің әл-ауқатына оң әсер етпегені анық ), бірақ « Тамақтың миға әсері » кітабының кеңестерін орындағандардың қол жеткізген нәтижелері мені сөзсіз-ақ ақтап алды. Мазасызданудан, назарды шоғырландыра алмау мен гипербелсенділік синдромынан ( СДВГ ) және танымдық дисфункциядан бастап қабыну ауруларына, көңіл-күйдің бұзылуы мен депрессияға, нейродегенеративті ауруларға, қант диабеті мен сезімдікке дейінгі түрлі созылмалы аурулармен өмір бойы күрескен сансыз оқырман өмірін жақсы жаққа қарай өзгерте алды. Бұл кітапта мен оң пікірлерді де келтіре кетемін. Оларды « Шынайы оқиға » деп аталатын бөлімнен оқи аласыздар. Бұл мені таңғалдырды, өзімнің осынша көп адамның денсаулығын жақсартуға әсер етіп, көмектесе алғаныма қуаныштымын. Осы кітаптың жетістігінің арқасында мен әлемді аралап, дәрігерлермен, ғалымдармен, денсаулық сақтау саласының мамандарымен және қарапайым адамдармен де кездестім.
Осындай қуанышты оқиғалардың бірі 2017 жылы болды. Онда мен Дүниежүзілік банкте мидың саулығы туралы өз пікірімді айтқанмын, бұл таныстырылымды бүкіл планета халқы тамашалады. Мен « Тамақтың миға әсері » кітабына арналған көптеген қоғамдық және жеке іс-шараларға қатыстым, медициналық оқу-орындарында дәріс оқыдым, мамандандырылған басылымдар мен бұқаралық ақпарат құралдарында осы тақырыпты талдадым. Осыған қарамастан, бұл жаңа басылымда мен алға қарай қадам басуым керек. Қазіргі Америка медицинасының негізінде симптоматикалық терапия жолымен емдеуге терең мән бермейтін жүйе жатыр. Себептер ескерілмейді. Аурудың алдын алуға кедергі келтіріліп, баламалы әдістер аумағына ығыстырылады. Біздің таңдаулы мемлекет қайраткерлерінің денсаулыққа қатысы жоқ, тек ауруға байланысты денсаулық сақтау саласының үнемі өзгере беретін жоспарларын қаржыландырудың артықшылықтары туралы қызу талқылайтынына мысқылмен қарауға болады. Алайда біздің екі тарап та халыққа таблеткалардың қолжетімді болуын және олардың көп болуы керектігін қуана құптайды. Менің ойымша, адамдарға қарапайым ғана әдістермен Альцгеймер сияқты тиімді емдеу тәсілі жоқ аурулардың алдын алуға болады деген мәліметті тарату пайдалы ғана емес, сонымен қатар өмірлік маңызы бар.
Ал қазірде дәрігерлердің дәрі-дәрмек тағайындауға басымен кіріп кеткен шақта, нағыз артқа шегініс жасайтын кез келді, қазіргі ғылымды қайта қарастырып және ем алушы науқастарда таңдау бар екенін жұрттың бәрі білуі керек. Ол туралы осы жаңа басылымда айтылатын болады. Тіпті АҚШ үкіметі майсыз және холестерині төмен диетаны мақылдаудан бас тартып, тамақтану жөніндегі нұсқауларын өзгертті де, менің тұжырымдамама жақындады. Уақыт өзгеруде! Біз ол кезде тағамдық майлар ауру тудыру қаупімен ( семіздікпен қоса ) байланысты деп ойлайтын әлемде өмір сүретін едік, глютенге сезімталдық тек целиакия ауруы [ 2 ] аясында талқыланатын және жай ғана өмір салтын өзгерту арқылы ми жасушаларының өсуі мен көбеюіне ықпал ету идеясын насихаттауға ешбір ғалымның батылы жетпеді. Бес жыл уақыт аралығында дәлелді ойлар көбейді, қазір біз ми жұмысының нашарлауына және Альцгеймер ауруының туындауына ненің әсер ететіндігі туралы көбірек білеміз. Алғашқы басылымда мен құрамында глютені бар тағамнан бас тартудың негізгі себебі – оның қабынуды асқындыру рөлі екендігін мәлімдедім. Сіздің қолыңыздағы кітапта, біз бастапқы жұмысқа қайта оралып қана қоймаймыз, сонымен қатар глютеннен туындайтын қабыну механизмін нақты айқындайтын жаңа жұмыстарға тоқталамыз.
Бұл жұмыс ішектің шырышты қабағын глютен қалай өзгеретінін анықтаған Гарвардтық дәрігер Алессио Фасаноның революциялық жаңалықтарына негізделген. Ішек қабырғаларының өткізгіштігінің жоғарылауы химиялық қабыну медиаторларының пайда болуын күшейтеді. Алданып қалмаңыз: жүйелі қабыну, яғни ішекке әсер ететін организмдегі кең таралған қабыну миға да зақым келтіреді. Ішек пен мидың байланысы – « Тамақтың миға әсері » кітабының іргетасы. Менің қайта оралып, тоқталғым келген маңызды тақырып – нейрогенез ( мидағы жасушалар мен жүйке ұлпаларының өсуі мен дамуы ) бен қабыну арасындағы тепе-теңдікке қалай қарайтынымыз туралы: Менің мақсатым – белгілі бір әдеттердің қабынуды қалай төмендететінін және сонымен бірге нейрогенезді жақсартатынын көрсету. Бұл арқылы сіз ми жасушаларын бұзудың орнына, керісінше, жаңаларының өсуіне ықпал ете аласыз. Соған қарамастан, біз әлі де егер сізде целиакия ауруы немесе бидайға толыққанды аллергия болмаса, онда глютенсіз диетаға ауысудың қажеті жоқ дегенге саятын агрессивті және салмақты болып көрінетін пікірлерді кездестіреміз. Бұл жарияланымдардың авторлары адамдардың аз ғана пайызы глютенге сезімтал екендігіне күмән келтірмейді. Мен көптеген адамға зиян келтіретін мұндай ғылымға қарсы сандырақты кімнің қолдайтынын елестете де алмаймын.
Қант пен көмірсуды көп тұтынудан туындайтын ауруларға байланысты ортақ келісімге келгенімен, әлемдік ауқымда қарқынды дамып отырған жарыместік ( деменция ) деңгейі, оның ішінде Альцгеймер ауруы үлкен проблема күйінде қалады. Майкл Шнайдер-Беери және Джошуа Сонненнің 2016 жылы Neurology журналында жарияланған мақаласында: « Ғалымдардың Альцгеймер ауруының емін табуға тырысқанына қарамастан, нарықта симптомдарға шамалы ғана оң әсері бар, аурудың барысын өзгертпейтін пациенттердің шектеулі бөлігіне ғана арналған бес дәрілік зат бар », – деп атап көрсеткен. Целиакия ауруы болмаған кезде глютенге сезімталдықтың асқазан-ішек жолында және ішектен тыс пайда болу көріністері Ішек жолының симптомдары Ішектен тыс симптомдар Іш ауруы Қаназдық Іштің кебуі Үрейлену Іштің қатуы Артралгия ( буындардың ауруы ) Диарея Артрит Метеоризм Атаксия ( тұрақсыз жүріс ) Лактозаны көтере алмау Депрессия Бөртпелер ( мысалы, экзема ) Шаршау Бастың ауруы Ашушаңдық Миалгия ( бұлшықет ауруы ) Перифериялық нейропатия Өзім кеудемнен жаным шыққанша бұл аурумен күресуді тоқтатпаймын. Мидың саулығы соңғы қырық жыл бойғы менің кәсіби және жеке қызығушылығым болды. Ғылыми зерттеулерге жұмсалған миллиардталған долларларға қарамастан, әкем аурудан айығу былай тұрсын, деменцияның ең көп таралған, емделмейтін түрі – Альцгеймер ауруынан қайтыс болды.
Қазір алпыс бес пен одан егде жастағы әрбір оныншы америкалық осы ауруға шалдығып отыр. Сондай-ақ әйелдердің еркектерге қарағанда осы аурудан екі есе жиі зардап шегетіні назардан тыс қалып отыр. Біз басқа салаларда, мысалы, жүрек-қантамыр жүйесі аурулары, инсульт, АИТВ/ЖИТС және онкологиялық аурулардың кейбір түрлерін емдеуде айтарлықтай жетістіктерге жеттік. Алайда мына деректі қараңыз: 2000-2014 жылдар аралығында осы ауру түрлерінен қайтыс болғандар саны айтарлықтай төмендеген, бірақ осы уақыт ішінде Альцгеймер ауруына байланысты өлім саны таңғаларлықтай, 89 % -ға көбейген. АҚШ деменцияны емдеуге жылына 215 миллиард доллар жұмсайды, бұл басқа ауруларға жұмсалатын қаржыдан әлдеқайда көп; кәрілік алжасуды басым көпшілігінде жай ғана өмір салтын өзгерту арқылы болдырмауға болатынын түсінген кезде күйіп кетесің. Науқастың жақын туыстары мен науқасты күтушілерге тиетін эмоциялық залалды бағалау мүмкін еместігін де айта кету керек. Биыл деменциядан зардап шеккен адамдарға қамқорлық пен емдеуге кеткен әлемдік шығын бір триллионнан асты, бұл қаржы 2030 жылға қарай екі есеге көбейеді деген болжам бар. Дәл қазір мұндағы жалпы шығын Apple мен Google-дың нарықтық бағасынан да асып түседі. Егер деменция мәселесін экономикалық контекстте қарасақ, ол әлемдік экономикада көлемі бойынша 18-ші болады.
Әр үш секунд сайын бір адамды зақымдайтын бұл аурудың айтарлықтай дәрежеде алдын алуға болады. Батыс елдеріне қарағанда, бұрын деменция аурулары тарихи тұрғыдан сирек кездесетін жерлерде қазір осы ауру көбейіп келеді. Қазіргі үрдістерді ескерсек, 2050 жылға қарай деменцияның өсуі Батыс Еуропада 26 %, Африкада 291 % -ға, Орталық Америкада 348 % -ға шарықтайды деп болжануда. Бұл мәселенің генетикалық мәселе еместігін көрсетеді. Альцгеймер ауруының қаупін арттыратын гендер бар болғанымен, таза генетикалық оқиғалар қоршаған ортаның әсер етуі мен мінез-құлық оқиғаларының көлеңкесінде қалады. Деменциямен ауыратын адамдардың көпшілігі табысы жоғары немесе орташадан жоғары елдерде тұрады. Ал 2050 жылға қарай деменциямен ауыратын 131 миллион адамның 73 % -ы келесі кестеде көрсетілгендей табыстың шыңында болады. Дүниежүзілік банк нұсқасы бойынша кіріс деңгейі Деменцияға шалдыққан адам саны ( миллион ) 2015 2030 2050 Төменгі табыс 1,2 2,0 4,4 Орташадан төмен табыс 9,8 16,4 31,5 Орташадан жоғары табыс 16,3 28,4 54,0 Жоғары табыс 19,5 28,0 42,2 Әлем бойынша 46,8 74,7 131,5 Альцгеймер ауруына шалдығу қаупіне өмір салты қатты әсер етеді деген пікір жаңалық емес және бұл туралы « Тамақтың миға әсері » кітабында алғаш рет айтылып отырған жоқ.
Journal of the American Medicial Association сияқты ең беделді басылымдар біздің таңдауымыз миымыздың тағдырына әсер ететінін көрсететін мақалаларды бірнеше жыл бойы жариялады. Көрнекі мысал: 2009 жылы зерттеушілер 1992 жылдан 2006 жылға дейін бақылауда болған 2000-ға жуық кәрі адамдар тобының деректерін сараптады. Ғалымдар оларға қандай тағамдарды тұтындыңыз және қаншалықты белсенді болдыңыз деген екі сұрақ қойды. Нәтижелер салыстырылды. Бұдан кейінгі зерттеулер де дәл осындай тұжырымдарға келді, 2018 жылы жетекші невропотолог пен педагогтердің бірінің « Жерорта теңізі диетасының » миды қорғайтыны және деменция ықтималдығын азайтатындығы туралы мақаласы Мэйо клиникасының [ 3 ] уеб-сайтында жарияланды. Сонымен қатар ( біздің және басқа зерттеулерден ) Альцгеймер ауруының туындауына физикалық белсенділік, ұйқы және тағамдық қоспалар сияқты көптеген факторлардың әсер ететіні белгілі. Сондықтан көп нәрсені түсіну үшін тарихқа көз тастайық! МИ САУЛЫҒЫ ӨЗІҢІЗДЕН БАСТАЛАДЫ Егер сіз апа-әжеңізден олардың жас кездерінде адамдардың неден қайтыс болғанын сұрасаңыз, « қартайғаннан » деген жауап беруі мүмкін. Немесе олар туберкулездан, тырысқақтан және қантышқақтан ( дизентерия ) өлгендер туралы ғана білетін еді. Бірақ сіз қант диабеті, қатерлі ісік, жүрек ауруы немесе алжасудан қайтыс болғандар туралы естімеген боларсыз.
Үрейленуден, депрессиядан, НГЖБ-дан, созылмалы және аутоиммунды – фибромиалгиядан склерозға дейінгі көптеген аурудан зардап шеккендер туралы да ештеңе естімес едіңіз. Бұл біздің медицинаның жетістіктеріне қарамастан туындап отырған қазіргі заманның аурулары. XX ғасыр ортасынан бастап біз қайтыс болуы туралы куәлікке « қартаюдан қайтты » деп емес, нақты ауруға байланысты өлімнің тікелей себебін жазуымыз керек болды. Бүгінгі таңда кейбір аурулардың созылмалы дегенеративті күйге ауысу үрдісі бар және уақыт өте келе олар көптеген асқынулар мен симптомдарды қамтиды. Міне, сексен, тоқсан жастағы адамдардың нақты бір аурудан өлмейтіні де сондықтан. Жөндеу көрмеген ескі үйдің материалдары тозады, тот басады, сантехника мен электр жүйелері дұрыс жұмыс істемейді, ал қабырғалары тіпті ұсақ сызаттардан-ақ қирай бастайды. Сіздің үйіңіз уақыт өте келе ескіретіндіктен, қажет болған жағдайда жөндеу жұмыстары жүргізілуі тиіс. Анығында, үйді бұзып тастап, қайта салмасаңыз, үй ешқашан жаңармайды. Әрбір жөндеу жұмысы затты пайдалану мерзімін ұзартуы мүмкін, бірақ соңында бөлшектер мен құрылымды толығымен қайта жасау немесе ауыстыру қажет болып шығады. Адамның денесі де дәл осылай тозады. Пайда болған ауру өмірінің соңына қарай асқына береді.
Бұл әсіресе ми қызметі бұзылыстарына, оның ішінде ең ауыры – Альцгеймерге қатысты болып отыр. Егер адамда « Деменцияға ұшырап қаламын ба? » деген қорқыныш басым болса, бұл адамда қартайған сайын Альцгеймердің немесе деменцияның басқа түрінің – ойлау, талқылау мен есте сақтау қабілетінен айырылудың құрбаны болу қаупі артады. Зерттеулер бұл қорқыныштың қаншалықты тереңде жатқанын көрсетеді. Әлемде жүргізілген сауалнамалардың көбі адамдардың қатерлі ісік немесе өлімнің басқа да жиі болатын себептерінен гөрі деменциядан қаттырақ қорқатынын растайды. Тіпті өлімнен қорқу да бұдан кейін тұрады. Деменциядан қарт адамдар ғана қорықпайды. Туыстарының немесе жақындарының осы ауру зардабын шеккенін көрген жастар арасында да миының саулығына алаңдайтындары бар. Менің досым және әріптесім Дейл Бредесеннің айтуынша: « Обыр ауруынан аман қалған әркімнің танысы бар, ал, бірақ Альцгеймерден аман қалған ешкімнің танысы жоқ ». Мидың дегенеративті бұзылысы, оның ішінде Альцгеймер туралы: бұл тұқым қуалайды, егер сіз сексеннен ассаңыз, ол сөзсіз келеді, қашып құтыла алмайсыз деген сияқты көптеген аңыз бар. Асықпаңыз! Мен миыңыздың тағдыры сіздің тегіңізде емес екенін растаймын. Қашып құтыла алмайтын ештеңе болмайды.
Егер сізде мидың басқа кінәраты – созылмалы бас ауруы, депрессия, эпилепсия, көңіл-күйдің кенеттен өзгеруіне бейімділік болса, онда оған ДНҚ-ның мүлде қатысы жоқ. Бұған сіздің жеген асыңыз себепші. Иә, дұрыс оқып отырсыз: мидың зақымдануы күнделікті жеген наныңыздан басталады, мен сізге осыны дәлелдегім келеді. Қайталап айтамын, себебі « қазіргі дәнді дақылдар сіздің миыңызды ақырын бұза береді » деп айтудың қаншалықты абсурд екенін мен түсінемін. Бұл сондай-ақ көпшілігіміз пайдалы тағам деп есептейтін: тұтасдәнді бидай, тұтасдәнді дақылдар, көпдәнді өнімдер, жеті жарма қоспасы, тартылған ұн, дән өскіндері және т.б. Жалпы, бәріне ұнайтын диетикалық тағам біздің ең құнды мүшеміз – миымызды улайтын террористік ұйым секілді екенін ылғи айтамын. Фруктоза мен басқа да табиғи және жасанды қант қосылған көмірсулардың денсаулығымызға тигізетін зиянын, олардың ми жұмысын бұзып қана қоймай, сонымен қатар дененің зат алмасу процесін қиратып, іштей қартаю үдерісін тездететінін көрсетемін. Бұл айтқандарым ғылыми фантастика емес, расталған дерек. Менің мақсатым – эволюциялық, заманауи ғылыми-физиологиялық тұжырымдамаларға негізделген дұрыс ақпаратты « Тамақтың миға әсері » кітабында жаңарту. Бұл кітап қарапайым адамдар қабылдаған догмалардың шеңберінен тыс және корпоративтік мүдделерден де алыс.
Мүдделеріне қауіп төндіретін салаларда достарым жоқ. Кітапта ми ауруларының негізгі себептерін анықтаудың жаңа жолы ғана ұсынылмайды, сонымен қатар болашаққа үміт те сыйлаймыз, себебі көп жағдайда өмір салтын өзгерту арқылы ми ауруының алдын алуға болады. Түсінікті болу үшін айта кетейін, бұл диета туралы жазылған кезекті бір кітап немесе аурудың алдын алуға арналған стандартты тәжірибелік нұсқаулық емес. Бұл – ойын ережесін түбегейлі өзгерту. Айналып келгенде, біз өмір салтымызға байланысты туындаған созылмалы аурулардың болмауын қалаймыз. Дәрігер Бредесеннің сөзін тағы да келтіре кетейін: « Аурудың алдын алуға және оны емдеуге қабілетті өмір салты элементтерінің құдіретті күші – біз енді ғана аша бастаған сый ». Егер де менен біраз жыл бұрын когнитивті ауытқуларды емдеуге бола ма деп сұраса, тіпті Альцгеймер ауруының белгілері болса да, мен « жоқ » деп үзілді-кесілді жауап берер едім. Ал мен бүгін « иә » деп жауап бере аламын. Иә, егер сіз еңбектеніп, өміріңізді өзгертсеңіз! Біз күнделікті әдеттерімізді өзгерту арқылы аурулардың алдын-алуға болатындығы туралы жаңа мәліметтерді естиміз. Бізге сымбатты әрі тартымды болу туралы ақпараттар үнемі сатылып жатса да, жыл өткен сайын семіріп бара жатқанымызды естіп отырамыз.
Сондай-ақ жүрек-қан тамырлары аурулары өлімнің бірінші себепкері екенін, одан кейінгісі қатерлі ісік екенін бәрі де біледі. Көкөністер жеңіз. Тісіңізді тазалаңыз. Арасында терлеңіз. Көп демалыңыз. Темекі тартпаңыз. Көбірек күліңіз. Адамдармен араласыңыз. Бұл қағидалар ақылға қонымды екенін және оларды үнемі орындау керектігін барлығы біледі. Бірақ мидың саулығы мен ақыл-ой қабілетіне келер болсақ, бұл бізден тыс өмірдің алғашқы жартысындағы ми бұзылыстары мен қартайған кездегі алжасу тағдырыңа жазылған, одан қашып құтылу жақсы генге және медицинаның жетістігіне байланысты деп ойлауға бейім тұрамыз. Әрине, зейнеткерлікке шыққаннан кейін де ақыл-ой белсенділігін сақтап қалуға, сөзжұмбақ шешуге, әлеуметтік жағынан белсенді болуға, кітап оқып, мұражай аралауды жалғастыру үшін біз көп еңбектенуіміз керек. Бірақ мидың дисфункциясы мен нақты бір өмір салты арасында, мысалы, күніне екі қорап темекі шегу мен өкпе ісігі немесе қуырылған картопты жақсы көру мен семіздіктің арасында тікелей байланыс бары екіталай. Біз ми аурулары мен жаман әдеттерден пайда болған кеселдерді ажыратуды үйрендік. Мен сіздің өмір сүруіңіз бен ми проблемалары жиынтығының даму қаупі арасындағы байланысты көрсете отырып, бұл түсінікті өзгерткім келеді.
Олардың кейбірі нәресте кезде, ал кейбірі есейген және қартайған кезде пайда болуы мүмкін. Менің ойымша, біздің тамақтануымыздың өткен ғасырдағы майлы, көмірсуы аз тағамдардан қазіргі заманғы майы аз, көмірсуы көп тамаққа ауысуы, көптеген заманауи ми ауруларының, атап айтсақ, созылмалы бас аурулары, ұйқысыздық, мазасыздық, депрессия, эпилепсия, қозғалыстың бұзылысы, шизофрения, НЖГБ және « есте сақтау қабілетінің жоғалуы » – елеулі когнитивті кінәраттардың және мидың емделмейтін ауруларының бастамасы. Сіз мұны білмесеңіз де, сезбесеңіз де дәл қазір сіздің миыңызға дәнді дақылдардың зиянды әсері туралы айтатын боламын. Біздің миымыздың жейтін тағамымызға деген сезімталдығы туралы пікір соңғы кезде беделді медициналық әдебиеттерде жиі айтылып жүр. Бұл ақпаратты « пайдалы » деп тауарларын сататын кәсіп иелеріне алданып жүрген адамдарға жеткізу керек. Бұл көптеген дәрігерлер мен ғалымдар сияқты, мені де « Дұрыс тамақтану деп нені айтуға болады? » деген сұраққа алып келді. Көмірсулар мен өңделген полиқанықпаған өсімдік майлары ( рапс, жүгері, мақта, жержаңғақ, мақсары, соя және күнбағыс ) жүрек-қан тамырлары ауруларының, семіздік пен деменцияның күрт өсуіне расымен де себепші бола ма?
Шынымен жоғары қаныққан майлар мен холестеринге бай тағам жүрек пен миға пайдалы ма? Біз тұқым қуалайтын генімізге қарамастан ДНҚ-ны тамақтану арқылы өзгерте аламыз ба? Кейбір адамдардың ас қорыту жүйесі глютенге – бидай, арпа және қара бидай құрамында кездесетін ақуыздар тобына сезімтал болатыны белгілі, бірақ глютен іс жүзінде барлық адамдардың миына кері әсер етуі мүмкін бе? Пациенттерімнің жағдайы нашарлаған кезде осындай сұрақтар мені мазалай бастайды. Бұл кезде мен әлі « Тамақтың миғы әсері » кітабын жазуға кіріскен жоқ едім. Өзімнің мұны түбегейлі зерттеуге міндетті екенімді түсіндім, өйткені мен тәжірибе жинақтап жүрген невропатолог едім. Күннен күнге науқастарды әлсірететін аурулардың себептерін іздедім және жақынының ақыл-есінен айырылуын емдеуге тырысқан отбасылар үшін алаңдадым. Мүмкін, бұған менің жай ғана жоғары санатты невропатолог емес, сонымен қатар америкалық тамақтану алқасының мүшесі екендігім де әсер еткен болуы да мүмкін. Мен қазір америкалық тамақтану алқасының директорлар кеңесінде қызмет етемін. Сонымен қатар мен интегративті және тұтас медицина бойынша америкалық кеңестің негізін қалаушылардың бірі әрі мүшесімін. Менің тәжірибем біздің жеген асымыз бен миымыздың жұмысы арасындағы байланыс туралы бірегей түсінік берді.
Бұл – кейінгі заманауи ғылымдар пайда болғанға дейін білім алған дәрігерлер мен адамдардың көбіне түсініксіз жағдай. Дегенмен бұл байланысқа назар аударатын уақыт жетті. Мен сияқтылардың микроскопты қоя тұрып, клиникалық зерттеулер жүргізетін және әлемге бар шындықты айтатын кезі келді. Түптің түбінде мұның статистикасы адамдарды таңғалдыратын болады. Қант диабеті мен ми ауруларының ( емделуі қиын және ең қымбат ) елеулі дәрежеде алдын алуға болатынынан бастайық және олардың өзара байланысы бары сөзсіз: қант диабеті Альцгеймер ауруының даму қаупін екі есе арттырады. Ми ауруларының көпшілігінің себебі бір екені осы кітапты оқығанда түсінікті болады. Қант диабеті мен деменция бір-бірімен байланысты болып көрінбеуі мүмкін, бірақ мен сізге ми жұмысының кез келген бұзылысы соматикалық аурулармен өте жақын екенін айтамын. Сонымен қатар бір қарағанда екі бөлек болып көрінетін Паркинсон ауруы мен агрессивті мінез-құлыққа бейімділіктің таңғажайып байланысы туралы да айтпақпын. Соңғы зерттеулер тіпті қант диабетінсіз-ақ күрделі когнитивті ауытқулар тағамның құрамындағы қанттың көптігінің салдары екенін растап отыр. Басқаша айтқанда, сізде қант диабеті бар-жоғына қарамастан, қандағы қант көрсеткіші неғұрлым жоғары болса, ақыл-ой тұрғысынан төмендеуіңіз де соғұрлым жылдам болады!
Өңделген тағамдар мен тазартылған көмірсулардың семіздік пен тағамдық аллергияның туындауына себепші болатыны белгілі, бірақ бұған дейін дәнді дақылдар мен басқа да тағамдардың ми саулығымен, кеңірек айтқанда, ДНҚ-мен байланысы бар екенін ешкім түсіндірген жоқ. Бұны түсіну жолы қарапайым: біздің геніміз тағамды қалай сіңіретіндігімізді ғана емес, ең бастысы, жейтін тағамға организмнің қалай жауап беретінін де анықтайды. Бүгінгі күнгі ми саулығының нашарлауына әкеліп соқтырған басты себептердің бірі – бидай дәндерін адамның рационына енгізу болғанына күмән қалмады. Біздің ата-бабаларымыз неолит дәуірінен бері оны азық ретінде тұтынып келе жатса да ( өте аз мөлшерде ), қазіргі бидайдың сол дәуірдегі анда-санда жейтін жабайы астықпен ұқсастығы шамалы ғана. Қазіргі заманғы будандастыру мен гендік модификация технологиясының « арқасында » бұл дәнді дақылдың ( орташа есеппен әр адам шамамен жылына 65 килограмм бидай тұтынады ) бұрынғы бидайға генетикалық, құрылымдық немесе химиялық жағынан ұқсастығы жоқ. Мәселе де осы жерде: денеміз генетикалық тұрғыдан қабылдамайтын өнімдерді тұтынып, организмнің өмір сүруін өзіміз қиындатамыз. Түсініспеушілік болмас үшін айта кетейін, бұл кітап целиакия ауруы туралы емес ( глютенмен байланысты сирек кездесетін аутоиммунды ауру, адамдардың аз ғана бөлігіне әсер етеді ).
Егер сіз өзіңізге белгілі төмендегі екі себеппен осы кітап сізге қажет емес деп ойлаған болсаңыз: 1 ) сізден ешқандай ауру да, кінәрат та анықталған жоқ; 2 ) өзіңіз білетіндей, сіз глютенге сезімтал емессіз, өтінемін, кітапты оқыңызшы. Бұл кітапта бәріміз туралы айтылған. Мен глютенді көзге көрінбейтін зиянкес деп атаймын. Тіпті сіз оны байқамасаңыз да, ол баяу, бірақ нақты зиянын тигізеді. Бұған қоса біздің тағамымыздың құрамында калориялар, майлар, ақуыздар мен микроэлементтер бар, бұл қуатты эпигенетикалық модулятор: ол біздің ДНҚ-ның жұмысын жақсы немесе жаман жағына қарай өзгерте алады. Шынында да, тамақ тек калория, ақуыз және майдың көзі ғана емес, ол іс жүзінде біздің көптеген гендердің байланысын реттейді [ 4 ]. Осы тұрғыдан біз бидайды тұтынудың зиянды салдарын енді ғана түсіне бастадық. Біздің көпшілігіміз қалағанымыздай өмір сүре аламыз деп ойлаймыз, ал ауыра қалсақ, дәрігерге тез сауықтыратын таблетка түрінде ем іздеп келеміз. Кейбір дәрігерлер үшін мұндай ыңғайлы сценарий ауруға бағытталған тәсілге ықпал етеді, өйткені дәрігер мұнда дәрі-дәрмектерді жеткізуші рөлін атқарады. Алайда, бұл тәсілдің аса зиянды екі себебі бар.
Біріншіден, ол деннің саулығына емес, ауруға назар аударады. Екіншіден, қауіпті салдары жиі байқалады. Мысалы, 2012 жылы Америка медициналық ассоциациясының Archives of Internal Medicine ( қазір JAMA Internal Medicine деп аталады ) журналындағы мақалада менопаузадан кейін холестеринді төмендету үшін статин қабылдаған әйелдерде ( статин қабылдамағандармен салыстырғанда ) қант диабетіне шалдығу қаупі 48 % -ға артқандығы туралы дерек келтіріледі. Альцгеймер ауруы қаупін қант диабеті екі есе арттыратынын ескерсек, мұның маңызы бұрынғыдан да арта түседі. Тәуекелдің жоғарылауы инсулин сезімталдығының төмендеуіне және инсулин секрециясына байланысты болды. Бір сәт ойланыңызшы: жүрек-қан тамырлары ауруларының қаупін төмендету үшін ұсынылатын дәрілер қант диабеті қаупін арттырады, бұл инфарктпен, жалпы алғанда жүрек ауруының қаупімен тығыз байланысты. Статиндердің инсулинге сезімталдығы мен инсулин секрециясына әсер ету механизмі әлі толыққанды анықталмағандығын айта кету керек; олар диетаға қарамастан инсулинге сезімталдық пен инсулин секрециясына әсер ететін молекулярлық жолдар арқылы қант диабетінің өршуін тездетуі мүмкін. Бүгінде халықтың өмір сүру салтының денсаулыққа және ауру қаупіне әсері туралы ақпараттануы жетіліп келе жатқанын көріп отырмыз. Біз тік ішектің қатерлі ісігінің алдын алуға көмектесетінін тағамдық талшықтар немесе « жүрекке арналған ақылды диета » туралы жиі естиміз.
Бұқаралық ақпарат құралдарынан қатерлі ісікпен күресу тәсілдері туралы хабарламаларды да күнделікті көреміз. Бірақ мидың саулығын сақтау мен ми ауруларының алдын алу туралы ақпарат неге аз? Себебі ми ақыл-ойдың материалды емес бөлігімен байланысты, сондықтан оны басқару мүмкін емес деген ой тударыды ма? Әлде дәрі-дәрмек шығаратын компаниялар адамның өмір салты ми саулығына әсер етеді деген пікірді жоққа шығару үшін барын салып жатыр ма? Ескертемін: фармацевтика өнеркәсібі туралы менен жақсы сөз күтпеңіздер. Мен дәрінің пайдасынан гөрі зиянын тартқан адамдар туралы тым көп білемін. Сол оқиғалардың кейбірін осы кітаптан оқитын боласыз. Бұл кітапта сіздің миыңызды сау қалпында ұстап тұру және болашақ ми ауруының қаупін азайту үшін өмір салтыңыздағы дәл қазір өзгертуге болатын нәрселер туралы айтылады. Өзім қырық жылдан астам уақытымды ми ауруларын зерттеуге арнадым. Менің жұмыс күнім қиын аурулардан зардап шегетін адамдардың миының жұмысын жақсартуға бағытталған интеграциялық бағдарламаларды жасау төңірегінде өтеді. Күн сайын ауру кесірінен өмірінің астаң-кестеңі шыққан адамдардың туған-туысқандарын тыңдаймын. Бұл да мен үшін өте ауыр. Менің әкем керемет нейрохирург болған, Альцгеймермен ұзақ күресіп, 2015 жылы қайтыс болды, сондықтан менің крест жорығым жеке мәселем десем, артық айтқандығым емес.
Әкем қайтыс болғаннан кейін мен дәрігерлік тәжірибемді аяқтадым және ұстаз ретінде бұқаралық ақпарат құралдарына шығып сөйлеп, бүкіл әлем бойынша сериялы дәрістер оқып, өз идеяларымды таратуды қолға ала бастадым. Менің ұсынатын ақпаратым сізді таңғалдырып қана қоймайды, бұл даусыз сенімді мәлімет. Сіз бірден өз өміріңіз бен тамақтануыңыз жайлы ойлана бастайсыз. Сіз дәл қазір « Ал егер мен денсаулығыма зиян келтіріп үлгерген болсам ше? » деп ойланып отыруыңыз ғажап емес. Жылдар бойы тәтті тоқаштар жеп миыңызды құртып алдыңыз ба? Үрейленбеңіз. Ең алдымен мен сізге болашағыңызды басқаруға мүмкіндік бергім келеді. Қырық жылдық тәжірибемде ондаған клиникалық және зертханалық зерттеулерге ( жеке зерттеулерімді қосқанда ) және ерекше нәтижелерге сүйене отырып, мен бар білгеніммен бөлісемін және бұл білімді қалай пайдаға асыруға болатынын айтамын. Мен сондай-ақ ақыл-ой саулығын қамтамасыз ету және жарқын өмірді ұзарту үшін кешенді іс-шаралар жоспарын ұсынамын. Ал оның пайдасы мидың саулығымен ғана шектелмейді.
Мен бұл бағдарлама төменде келтірілген мәселелердің кез келгеніне көмектеседі деп уәде беремін ( бастапқы тізім жаңа ғылыми мәліметтерге сәйкес толықтырылды ): НЖГБ; аллергия және тағамға сезімталдық; үрейлену мен созылмалы күйзеліс; аутоиммунды аурулар; созылмалы іш қату немесе диарея; созылмалы шаршау; созылмалы бас аурулары мен бас « сақинасы »; депрессия; қант диабеті; эпилепсия; назарды бағыттау мен шоғырландыру мәселелері; жиі суық тию немесе жұқпалы аурулар; гипертензия мен дислипедемия ( қандағы липидтердің жоғары болуы ); қабыну аурулары, соның ішінде артрит; ұйқысыздық; ішек проблемалары, оның ішінде целиакия ауруы, глютен сезімталдығы, тітіркенген ішек синдромы, ойық жара және Крон ауруы; Альцгеймер ауруының бастамасы болған есте сақтау мәселелері мен ақыл-ой кінәраты; көңіл-күйдің нашарлауы; артық салмақ пен семіздік; Туррет синдромы және т.б. Сіз тіпті осы кеселдердің ешқайсысына ұшырамасаңыз да, бұл кітап сіздің көңіл-күйіңіздің дұрыс болуы мен ақылыңыздың зеректігін сақтауға көмектеседі. Бұл бәріне пайдалы – қарттарға да, жастарға да, соның ішінде жүкті немесе ана болуды жоспарлап жүрген әйелдерге де керек.
Қазірге зерттеулер глютенге сезімтал аналардан туылған балаларда болашақта шизофрения мен басқа да психикалық кінәраттардың даму қаупі жоғары болатынын көрсетіп отыр. Бұл жан шошытарлық деректі балалы болғысы келетін барлық әйел білуі керек. Мен денсаулықтың керемет жақсарғанын көп көрдім, мысалы, тамақтануындағы шамалы өзгерістерден кейін жиырма үш жастағы ер адамда тремор ( бұлшықеттің ұдайы жиырылу-жазылуынан пайда болатын дене дірілі ) жоғалып кетті. Сондай-ақ эпилепсиямен ауыратын сансыз науқасты білемін, дәнді дақылдарды көп мөлшерегі май мен ақуызға алмастырғанда олардың ұстамалары азайған. Тағы бір отыздан енді ғана асқан әйел денсаулығына байланысты көптеген мәселеге тап болды. Маған келмес бұрын ол бас сақинасынан, депрессиядан зардап шеккен, сирек кездесетін « дистония » ауруымен ауырып, бұлшықеттері түйіліп, мүгедек болып қала жаздаған және оны бедеу деп ойлаған екен. Тамақтанудағы қарапайым өзгерістердің арқасында ол денсаулығын қалпына келтірді және жүктілігін де мінсіз өткізді. Бұл адамдардың оқиғалары өз-өздерін айғақтап тұр және өмірінің сапасын қажетсіз нашарлатып жүрген миллиондаған адамдардың бар екендігін көрсетеді. Мен « бәрінің дәмін татқан » көптеген науқасты көрдім, олар өздерінің ауруларына шипа болар деген үмітпен шамасы жеткен барлық неврологиялық тексерулерден өткен.
Олардың көпшілігі дәрі-дәрмексіз, хирургиялық шаралар қолданбай-ақ бірнеше қарапайым нұсқаулармен емделіп, жазылды және денсаулығын сақтап қалды. Сіздер бұл нұсқауларды осы кітаптан таба аласыз. Сіздің күнделікті әдеттеріңіз миыңыздың жұмысына және оның ұзақ мерзімді саулығына қалай әсер ететінін көрсететін толыққанды сауалнамадан ьасталған материалды мен үш бөлікке бөлдім. I бөлім « Дәнді дақылдар туралы шындық » – бұл мидың достары мен дұшпандары туралы, әсіресе оның жұмысын бұзып, аурулар алдында қорғансыз ететін жаулары туралы әңгіме. Мен классикалық және ескірген тағам пирамидасын төңкеріп, бидай, фруктоза ( жемістерде кездесетін табиғи қант ) мен кейбір майлардың миға қалай әсер ететінін түсіндіремін. Мен көмірсуы өте аз, майы көп диеталар өте қолайлы екенін дәлелдеймін ( біз тәулігіне 20-25 грамм, талшықты жемістер порциясында болатын мөлшердегі таза көмірсулар туралы айтамыз ). Сонымен қатар нәтижелерін тездетуге және жоғары көрсеткішке жеткісі келетіндерге қатаң кетогенді диета ұсынамын. Бұл абсурд болып көрінуі мүмкін, бірақ мен алдымен күнделікті нанды сарымай мен жұмыртқаға ауыстыруды ұсынамын. Көп ұзамай сіз қаныққан май мен холестеринді көбірек жейсіз және азық-түлік дүкенінің басқа бөлімдеріне де зер сала бастайсыз. Холестерин деңгейі жоғары деп диагноз қойылған және статиндер тағайындалған кез келген адамның қатты көңілі қалуы мүмкін.
Мен сіздің организміңізде не болып жатқанын түсіндіремін, сосын сізге жағдайыңызды жеңіл, дәрі-дәрмексіз қалай түзетуге болатынын айтамын. Ми ауруының негізінде жатқан өлімге әкелетін биохимиялық реакцияны ( басқа дегенеративті ауруларды айтпағанның өзінде ) бақылау үшін тамақтануды өзгерту керек. Мен қабынуға деген жаңа көзқарасты дәлелді және ғылыми түрде түсіндіріп беремін. Сізге дұрыс тамақтануды білу арқылы сіздің гендеріңіздің байланысын өзгертіп, қабынуды қалай бақылауға болатынын көрсетемін. Антиоксиданттарды қабылдау сіз ойлағандай пайдалы емес. Оның орнына организмнің өзінде мықты антиоксиданттар шығаратын және детоксикация әдістерін қамтитын азықпен тамақтану керек. I бөлім генетикалық тағдырды қалай өзгертуге болатындығы және біздің ДНҚ-дағы « негізгі тетіктерді » қалай бақылауға болатыны туралы соңғы жұмыстарды қарастырады. Бұл соншалықты қызықты болғаны сондай – жаттығуды жек көретін, фаст-фуд фанатының өзіне шабыт береді; соңғы екі жылдағы зерттеулер жастық құшақтап жата беретіндерді ұзақ қашықтыққа жүгірушілерге айналдырады. Бұд бөлімнің соңында НЖГБ, депрессия және бас ауруы сияқты ең зиянды психологиялық және мінез-құлықтың бұзылыстарына терең шолу жасалады. Мен олармен дәрі-дәрмексіз қалай күресіге болатынын түсіндіремін. Олар тамақтану мен қоспалар; дене жаттығулары мен ұйқы деп негізгі үш бағытқа бөлінеді.
Бұл бөлімнен алынған сабақтар « Глютенді дақылдарға тәуелділіктен арылу » атты III бөлімде көрсетілген бір айлық бағдарламаны орындауға көмектеседі. Мұнда мәзірлер, рецептілер және апта сайынғы мақсаттар берілген. Мен көптеген рецептілерді жаңарттым және жаңа тағамдар ұсынамын. Сонымен, « дәнді дақылға тәуелділік » дегеніміз не? Ескі жарнаманы еске түсірейік. Бұл өткір сурет есірткінің миға әсері ыстық табаға шыжғырылған жұмыртқа сияқты әсер ететінін көрсетті. Суретте тазартылған астық, көмірсулар мен қант тұтынған ми туралы менің ойларым дәл көрсетілген. Маған ол ойымды дәлелдеуге рұқсат етіңіз, содан кейін егер менімен келісетін болсаңыз, аурусыз болашаққа қош келдіңіз деймін! Менің үндеуімді тыңдау немесе құлақ аспау өз еркіңізде! Self-Assessment Қауіп факторын анықтау сынағы Біз ми ауруы – генетикалық бейімділіктен немесе сәтсіздіктен басқа кез келген жағдайда себепсіз кездесетін соққы деп ойлауға бейімбіз. Тұқым қуалау факторлары мен өмір сүру салтына орай арта түсетін жүрек-қан тамырлары ауруларына қарағанда бұл аурулар кездейсоқ пайда болатын сияқты көрінеді. Кейбіреулер құтылып кетеді, кейбіреулер тұтылып қалады. Бұл қате. Ми дисфункциясының жүрек қызметінің бұзылуынан еш айырмашылығы жоқ. Ол уақыт өте келе адамның әрекеті мен өмір салтына байланысты асқына түседі.
Жүрек аурулары сияқты, жүйке жүйесі бұзылыстарын, тіпті ақыл-ойдың нашарлауын да дене жаттығулары арқылы алдын алуға болатынын жағымды жаңалық деуге болады. Қазіргі ғылымның мәліметінше, депрессиядан алжасуға дейінгі мидың көптеген ауруы – тамақтану мен өмір салтына тығыз байланысты. Бас ауруын санамағанда, жүзден бір адам ғана өмірден ақыл-ойының бұзылысын білмей өтеді. Менің батыл пікірлерімнің артында тұрған ғылыми мәліметтерге толыққанда тоқталмас бұрын, дәл қазір сізге қандай әдеттеріңіздің байқатпай зиян келтіріп тұрғанын көрсететін тест жасайық. Сауалнаманың мақсаты – күні ертең бас сақинасы, ұстама, көңіл-күйдің өзгерісі, қозғалыстың бұзылуы, жыныстық дисфункция, НЖГБ және болашақта ойлау қабілетінің күрт төмендеуі түрінде көруніу мүмкін неврологиялық мәселелердің дамуының қауіп факторларын бағалау. Мүмкіндігінше шынайы жауап беріңіз. Сұрақтардың ми ауруымен байланысы туралы ойламаңыз, тек шынайы жауап беріңіз. Әрі қарай оқи отырып, сіз менің бұл сұрақтарды не үшін қойғанымды түсінесіз. Егер сіз бұл мақұлдаумен келісетін болсаңыз, « иә » деп жауап беріңіз, қате деп санасаңыз, « жоқ » деңіз. Егер сіз « иә » мен « жоқтың » арасында ойланып қалсаңыз және « кейде » деп жауап берсеңіз, онда « иә-ні » таңдаңыз.
Мен нан жеймін ( кез келген ). ИӘ/ЖОҚ Мен жеміс шырынын ішемін ( кез келген ). ИӘ/ЖОҚ Мен күнделікті бір порциядан артық жеміс жеймін. ИӘ/ЖОҚ Мен қанттың орнына агава шәрбатын немесе басқа қант алмастырғышты тұтынамын. ИӘ/ЖОҚ Жай жүргеннің өзінде алқынып қаламын. ИӘ/ЖОҚ Мендегі холестериннің деңгейі 150-ден төмен. ИӘ/ЖОҚ Менде инсулинге төзімділік немесе диабет бар. ИӘ/ЖОҚ Менің артық салмағым бар. ИӘ/ЖОҚ Мен паста, печенье, кондитерлік өнімдерді жеймін. ИӘ/ЖОҚ Мен сүт ішемін. ИӘ/ЖОҚ Мен жүйелі түрде дене жаттығуларымен айналысамын. ИӘ/ЖОҚ Менің отбасымда неврологиялық аурулар бар. ИӘ/ЖОҚ Мен D дәрумені бар қоспаларды тұтынбаймын. ИӘ/ЖОҚ Мен майды аз тұтынатын диета ұстаймын. ИӘ/ЖОҚ Мен статин ішіп тұрамын. ИӘ/ЖОҚ Мен холестерині көп тамақтан аулақпын. ИӘ/ЖОҚ Мен газдалған сусындар ішемін ( диетикалық немесе қарапайым ). ИӘ/ЖОҚ Мен шарап ішпеймін. ИӘ/ЖОҚ Мен сыра ішемін. ИӘ/ЖОҚ Мен дәнді дақылдарды тұтынамын ( кез келген түрде ). ИӘ/ЖОҚ Ең жақсы нәтиже – « иә » деген жауаптың болмауы. Егер сіз бір сұраққа « иә » деп жауап берсеңіз, мидың ( және жалпы жүйке жүйесінің ) бұзылысы мен ауруларының қаупі нөлден көптеу.
Және неғұрлым « иә » көп болса, қауіп соғұрлым жоғары болады. Егер сіз оннан көп « иә » деп жауап берсеңіз, онда сіз алдын алуға болатын, бірақ әрдайым емделіп жазыла бермейтін неврологиялық аурулар дамуының қауіпті аймағындасыз. ЗЕРТХАНАҒА БАРЫҢЫЗ! Жақсы жаңалық, қазір әр адамның Альцгеймер ауруынан семіздікке дейінгі ( ми ауруларының расталған қауіп факторы ) белгілі бір ауруының даму қаупін анықтауға және оны жеңуге мүмкіндігі бар екендігінде. Төменде сипатталған зертханалық талдаулар қолжетімді, арзан және міндетті медициналық сақтандыру кіреді. Бұл бөлім толығымен қайта қаралды, тестілеу бойынша нұсқаулықтар жаңартылды. Мен бұдан әрі глютенге сезімталдықты тексеруді ескертпеймін. Сіз өзіңіздің сезімтал екеніңізді біліп, одан аулақ болуыңыз керек. Бұл алғашқы басылым мен қазіргі кітаптың арасындағы маңызды айырмашылық. Келесі тараулардан сіз тест туралы және өз нәтижелеріңізді жақсарту туралы толығырақ білетін боласыз. Көп адамдар ми ауруының қаупі туралы түсінік алу үшін дәрігердің қандай талдауға жіберетінін білгісі келеді, сол себепті мен олардың тізімін де келтіре кетемін. Келесі барғаныңызда өз дәрігеріңізге осы тізімді қысылмай ұсыныңыз және тиісті талдауларды сұрап алыңыз. Ашқарынға қандағы глюкозаны анықтау.
Диабеталды кезең мен қант диабетін тексерудің кең тараған диагностикалық тәсілі – бұл ашқарын жүргеннен кейінгі 8 сағаттың ішінде қандағы қант мөлшерін ( глюкоза ) өлшеу. Ең дұрысы, сіз ашқарынға қандағы глюкозаның көрсеткішін 95 мг/дл асырмауға ұмтылуыңыз керек. Гликатталған гемоглобин ( HbA1C ). Қант құрамындағы қант мөлшерін анықтайтын талдаудан айырмашылығы – бұл тест қандағы алдыңғы 90 күндегі « орташа » қант деңгейін көрсетеді және организмдегі глюкозаның деңгейі туралы нақтырақ мәлімет береді. Қант құрамындағы қанттың мидағы ақуыздарға тигізетін зиянын анықтай алатындықтан, бұл ми атрофиясын ( мидың кішіреюі ) анықтайтын сенімді фактор саналады. HbA1C көрсеткіші 4,8-5,4 % болса, дұрыс деңгейде болғаны. Бұл көрсеткіштің жақсарғанын байқауға уақыт қажет болатынын ескеріңіз, өйткені ол әдетте әр үш-төрт айда бір рет өлшенеді. Қант диабеті бар болса да, жоқ болса да, қан құрамындағы қанттың ылғм жоғары болуы ақыл-ой қабілетінің төмендеуінің негізгі қауіпті факторы екеніне кейінірек көзіңіз жетеді. Бұқаралық ақпарат құралдарының сендірулеріне қарамастан, бұл параметрді төмедету дәрі-дәрмектің міндеті емес екенін де біз байқаймыз. Сіз артық салмақтан арылу деген бір ғана қарапайым әрекетпен-ақ HbA1C деңгейін бақылай аласыз. Осыны ( және тағы басқаларын ) сіз аталған бағдарламаның аясында жасай аласыз. Инсулин.
Ашқарынға инсулин глюкоза деңгейінің жоғарылауынан және қант диабетінің дамуынан бұрын-ақ көтеріле бастайды; ол ұйқы безінің шамадан тыс тағамдық көмірсулармен күресіп, қиналып қалғанын білдіреді. Бұл қант диабетін ертерек білу мен алдын алудың өте тиімді әдісі, демек, мұның ми ауруларының алдын алуда зор маңызы бар екенін білдіреді. Бұл параметрді 8 мкБ/мл-ден төмен ұстауға тырысыңыз ( ең дұрысы, 3-тен төмен ). Гомоцестеин. Организмдегі осы амин қышқылының деңгейі жоғары болуы атеросклероз ( артериялардың тарылуы мен қатаюы ), жүрек аурулары, инсульт және алжасу сияқты көптеген патологиялық аурулармен бірге жүреді; оны В тобындағы дәрумендердің әсерімен оңай азайтуға болады. New England Medicine басылымы гомоцистеин деңгейі 14 мкмоль/л ( менің пациенттерімнің көпшілігінде алғашқы тексеруде бұл көрсеткіш жоғары болады ) Альцгеймер ауруының қаупінің екі есе артуымен ( гомоцистеиннің жоғары болуы – қандағы 10 мкмоль/л жоғары ) байланысты екенін көрсетеді. Альцгеймер ауруы қаупінің жоғарылауы мен плазмалық гомоцистеин ( Нсу ) деңгейінің байланысы бұрын даулы болғанымен, 2015 және 2016 жылдардағы жақсы ұйымдастырылған зерттеулер метаталдаулары плазмадағы гомоцистеиннің жалпы деңгейі мен ауру қаупі арасындағы себептік байланысты көрсетті, сондай-ақ бұл қосымша зерттеуді қажет етеді.
Альцгеймермен ауыратын науқастарда Нсу деңгейі жоғары және В тобындағы екі дәруменнің, атап айтқанда фолий қышқылы мен В12 деңгейі төмен болатын белгілі бір заңдылықтары анықталған. Гомоцистеин деңгейін әрдайым жақсартуға болады ( 7-тарауды қараңыз ). Ол 8 мкмоль/л немесе одан да аз болуы керек. Гомоцистеиннің жоғары деңгейі теломерлердің қысқару жылдамдығын үш есе арттыратынын ескеріңіз. Теломерлер – сіздің гендеріңізді қорғайтын хромосомалардың ұштары; олардың ұзындығы – сізідң қаншалықты тез қартаюыңыздың биологиялық көрсеткіші. С-реактивті ақуыз ( CRP ). Бұл қабыну маркері. Көрсеткішті 3,0 мг/л-ден төмен ұстауға тырысыңыз. CRP жетілдіру бірнеше айға созылуы мүмкін, бірақ оң өзгерістер бағдарламаның бір айынан кейін де байқала бастайды. D дәрумені ( міндетті емес ). Бұл мидың маңызды гормоны ( дәрумен емес ). Бірақ тестілеуден бас тартуға да болады, сізге жеткілікті болу үшін мен бұрынғыша D дәруменінің қоспаларын қабылдауды ұсынамын. Менің нұсқауларыма сәйкес ( 7-тарауды қараңыз ), оны артығымен қолдану мүмкін емес. Д дәрумені мидың саулығы үшін маңызды болатын организмнің көптеген қызметі үшін негізгі компонент. Сіз онсыз өмір сүре алмайсыз! Сіз бұл талдауларды жасағыңыз келмесе де, оларды білуіңіз « Тамақтың миға әсері » кітабының принциптерін ұстануға көмектеседі.
Ескертпелер 1 Хуан-Ди нэй-цзин ( « Сары императордың ішкі құрылыс туралы трактаты » ) – дәстүрлі Қытай медицинасының іргелі трактаты. Титулда Қытай билеушісі Хуан-Ди есіміне қарамастан, оның авторлыққа қатысы жоқ деп саналады. Инфекциялармен күресу, алдын алу шаралары, салауатты өмір салты және басқа да бірқатар міндеттерді атқарады. Салалық мамандану орталықтарына бөлінген. Күшәла топырақтың құрамында табиғи таралған күйінде де кездеседі, сонымен қатар пестицидтер арқылы да сіңеді. Бұл элементтің негізгі бөлігі оның оның тұқымында, әсіресе тұқымдық қабықтарында болады. Біз дүкендерден сатып алатын күріш сатуға шығардан бұрын тазартылады: қоңыр дәнді күріш – гүлді қабыршағынан, ал ақ дәнді күріш – талшықты өзектен тұратын тығыз тұқым қабағынан ( кебек ) аршылады. Біздің заманымыздан бұрынғы бесінші мыңжылдықтан бері өсіріліп келеді. Бұл бидай гексаплоидты, яғни оның құрамында алты хромосома жиынтығы бар. Камут – бидайдың шығыс немесе тұрандық коммерциялық бренді. Тетраплоидты бидай, бәлкім, T.Durum және T.Polonicum-ның арасынан шыққан табиғи гибрид, шығу тегі Иранның солтүстік-шығысы болуы мүмкін. Бұл ферментті тоқтату, қабыну мен ауырсыну белгілерін жеңілдетеді. Бұл жасушадан тыс ақуыз, жасушаішілік паразиттерден қорғаудың маңызды факторларының бірі. Иммундық реакциямен байланысты жүретін аурулар мен жағдайлардың көрсеткіші.
Химиялық қосылыстар мен әртүрлі зиянды агенттер оның миға енуіне жол бермейді. Рилутек өте қымбат және бауырды қатты улайды; пациенттердің көбі оны қабылдаудан бас тартады. Радикаваның құрамындағы сульфиттердің ауыр аллергиялық реакциялар тудыратын жанама әсерлері бар 20 Кітапта бұдан әрі қарай тұрмыстық терминология қолданылады. Күнделікті өмірде жиі кало рия деп аталатын нәрсе шын мәнінде килокалория ( яғни мың калория ). Басқаша айтқанда, біз күнделікті 2900 килокалорияны тұтыну туралы айтып отырмыз. Ол арқылы жүйке импульсі бір жасушадан екіншісіне беріледі. Ультракүлгін сәулеленудің әсерінен теріде тек холекальциферол түзіледі. Фруктоза ( жеміс қанты ) – глюкозаның изомері, яғни формуласы бірдей, бірақ атомдық байланыс схемасы басқа, соның нәтижесінде қасиеттері де бөлек ( мысалы, глюкозадан екі есе тәтті ). Бұл ауру мидың зақымдануын үдетіп, өлімге әкеледі. Бета-амилоидтың Aβ42 түрі Альцгеймер ауруының қоздырғышы деп саналады. Ондағы мутациялану муковисцидозға әкеледі. I = ш/һ2, мұндағы m – килограммен өлшенетін дене салмағы және һ – метрмен саналатын бойдың биіктігі. Норма шамамен 18,5-25 деп есептеледі. The Brain That Changes Itself: Stories of Personal Triumph from the Frontiers of Brain Science ( New York: Viking, 2007 ).
Норман Дойдж – психиатр, психоаналитик, нейробиологиядағы соңғы жаңалықтарға арналған бестселлердің авторы. МСТ майы – осы орта тізбекті молекулалардың қоспасы бар синтетикалық диеталық майдың бір түрі. Бұл майлардың организмге әсері туралы деректер өте қарама-қайшы. Кәдімгі соқыр зерттеу – емдеу әдісі туралы пациент білмейді, бірақ маман біледі. Екі жақты соқыр зерттеу – емдеудің тағайындалған әдісі туралы екі тараптың да хабарсыз болуы. Плацебо бақылауы дегеніміз – бақылау тобына плацебо зерттелетін затқа толығымен ұқсайтын, бірақ айқын емдік қасиеттері жоқ өнімнің берілуі. Нейронның кіріс сигналдарының саны дендриттердің күрделілігі мен тармақталуына байланысты болады. Силимарин – бұл өсімдіктен алынған белсенді заттардың қоспасы. Аюрведиялық медицинада ішінара тамырдан алынған ұнтақ ретінде қолданылады. Қалқанша безінің проблемалары үшін ұсынылады. Бұл орталық жүйке жүйесінің стимуляторы көптеген елдерде СДВГ-ны түзету үшін қолданылады. Ресейде ол есірткі және психотроптық заттардың тізіміне енгізілген және оның сауда айналымына тыйым салынған. Биохимияда прекурсор деп әдетте жасуша ішіндегі реакциялар тізбегінде екіншісінен бұрын болатын затты атайды. Олар зиянды гендерді өшіруге және ДНҚ зақымдануын қалпына келтіруге қатысады. Ол арқылы жүйке импульстері жасушадан дене мүшелеріне және басқа жүйке жасушаларына беріледі.
Егер бұл үнемі қайталанса, ұйқының кінәраты ғана емес, сонымен қатар жалпы денсаулықта елеулі проблемалар туындайды. Бұл атаудың ағылшын тіліндегі шығу тегі белгісіз 58 Мазасыз аяқтар синдромы ( жоғарғы жағында болуы сирек ) – аяқ-қолдың төменгі жағының жағымсыз сезінумен сипатталады. Пациенттер оларды қозғауға мәжбүр болады, осылайша ұйқы бұзылады. ҮНДЕУ Құрметті оқырман! Кітапты сатып алғаныңыз үшін алғыс айтамыз! Қазақ тілінің мазмұны дамыса ғана Қазақстан дамиды. Себебі мемлекетті дамыту үшін – адамдарды, адамдарды дамыту үшін – тілімізді, ал тілімізді дамыту үшін тілдің контентін, яғни мазмұнын дамыту қажет екеніне көзіміз әбден жетіп отыр. Кітап сатып алу арқылы Сіз өзіңіздің де, еліміздің де дамуына қызмет етесіз. Қазір тілдің байлығы сөздік қорымен емес, сол тілде бар ақпараттың көлемімен, яғни контентімен, мазмұнымен өлшенеді. Қазір жер шарында 7,6 миллиард адам өмір сүреді, ал Қазақстанда 18 миллион халық тұрады. Біздің әлемдегі үлесіміз 0,23 пайыз. Демек, біздің мазмұн жасау қуатымыз да сол деңгейде. Сондықтан адамзат қалыптастырып жатқан мазмұнға қазақ оқырмандарының қолын жеткізу – біздің ортақ мақсатымыз.
Қазақ баласы мақты маман болу үшін, әлем әдебиеті мен қызықты кітаптарды оқу үшін өзге тілді меңгеруге мәжбүр болмаса екен дейміз. Біз кітап шығарайық, Сіз кітаптарымызды сатып алу арқылы қазақ тілін қолдаңыз. Балаларыңызға, ағайын-тума, құда-жекжатқа әр мерекеде кітап сыйлаңыз. Той-томалаққа шашуға тәтті-пәтті емес, кітап апарыңыз. Қыздардың жасауына кітап салыңыз. Тойбастарда кітап таратыңыз. Егер қазір тегін электронды форматын оқып отырсаңыз ( сіздің жағдайда солай ), кітапты оқып болған соң қағаз нұсқасын сатып алыңыз да жақыныңызға сыйға тартыңыз немесе жеке кітапханаңызды толтырыңыз. Үйіңіздің бір қабырғасы кітапқа толсын. Кітап жиналып тұратын үйде өскен балалар білімқұмар келеді, ал білімқұмар баланың болашағы кемел болмақ. Қазақ елінің болашағы кемел болсын десеңіз, қазақша кітаптарды сатып алу арқылы ҚАЗАҚ ТІЛІНІҢ МАЗМҰНЫН ҚОЛДАҢЫЗ! Кітаптың мақсаты – арналған тақырыбына қатысты жалпы сипаттағы пайдалы ақпарат беру. Бұл нақты бір ауруға, симптомдарға негізделген дәрігердің кеңесі емес. Егер оқырманға денсаулық, диета және т.б. Автор және баспагерлер бұл кітаптағы ақпаратты пайдаланғаннан кейін тікелей немесе жанама түрде туындаған зиян мен тәуекел үшін жауап бермейді.
Сіздің миыңыз: шамамен бір жарым килограмм; 160 мың шақырымнан астам қан тамырлары бар; Құс жолы жұлдыздарынан да көбірек нейрондық байланысқа ие; сіздің денеңіздегі ең майлы орган. Сіздің миыңыз дәл қазір зардап шегіп тұруы мүмкін, ал сіз бұдан бейхабарсыз. I БӨЛІМ ДӘНДІ ДАҚЫЛДАР ТУРАЛЫ ШЫНДЫҚ « Ащы тұздық салынған макарон немесе тәтті тоқаш жесеңіз, миыңыз зардап шегеді » деген болжам сізге артық айтқандық болып көрінсе, дайын болыңыз, мен оның дұрыстығын дәлелдеймін. Сіз өңделген қант пен көмірсулардың денсаулыққа пайдалы еместігін, әсіресе артық мөлшерде тұтынудың зиянды екендігін білетін шығарсыз, ал пайдалы саналатын көмірсулар – тұтас дәндер мен табиғи қанттар туралы не айта аласыз? Сонымен, сізге қазір бар шындықтың бетін ашамын. Сіз соңғы ғылыми мәліметтерге сүйене отырып, жүйке жүйесін тітіркендіретін, құрамында глютен сынды қоспалары бар көмірсулармен миға шабуыл жасағанда мидың не күйде болатынын білетін боласыз. Кінәрат кішігірім аурулардан асталуы мүмкін – қайталана беретін бас ауруы мен себепсіз үрейлену, депрессия мен деменция сияқты ауыр және қорқынышты ауруларға ұласуы мүмкін. Біз инсулинге төзімділік пен қант диабеті сияқты жалпы метаболикалық проблемалардың рөлін және олардың неврологиялық ауруларға әсерін қарастырамыз.
Сіздің семіздік эпидемиясы мен Альцгеймер ауруы – бұл көмірсуларға деген « махаббаттың » және майлар мен холестеринге мән бермеудің нәтижесі екеніне көзіңіз жетеді. Бұл бөлімнің соңына қарай сіз тағамдық майларға деген көзқарасыңызды өзгертіп, көмірсуларға қорқынышпен қарайтын боласыз. Сіз жаңа ми жасушаларының өсуіне дем беруге, генетикалық тағдырыңызды бақылауға және ақыл-ой қабілеттеріңізді қорғауға мүмкіндік бар екенін білетін боласыз. Ми ауруының негізі Қабыну туралы не білесіз? Дененің негізгі қызметі – миға қызмет ету. Томас Эдисон Сіз өзіңіздің мыңдаған жыл бұрын палеолит дәуіріне, үңгірлерде өмір сүріп, саванналарды кезіп жүрген ежелгі адамдар арасына тап боғланыңызды елестетіп көріңізші. Ешбір тілдік кедергі болмай, оңай тіл табыстым деп ойлаңыз. Сіздің оларға болашақ туралы айтып беретін мүмкіндігіңіз бар. Жалындаған оттың алдында аяғыңызды айқастырған күйі жерге отырып, сіз оларға ұшақтары, пойыздары мен көліктері, зәулім ғимараттары, компьютер, теледидар, смартфондары және интернеті бар біздің дамыған технологиялық әлемнің кереметтерін айтып бересіз. Адамзаттың Айға да барып-келіп, енді Марс пен алыстағы ғарышқа көз тігіп отырғандығын айтасыз. Бір мезетте әңгіменің бағыты сәл өзгереді де, сізден жиырма бірінші ғасырдағы өмірдің қандай екендігі сұралады.
Сіз заманауи медицинаны сипаттап, оның ауру мен бактериялармен күресуге арналған орасан зор құралдарын таныстыруға кірісесіз. Өмір сүру үшін көп қауіп-қатер жоқ. Аш аңдар жеп қойса, ашаршылық пен індеп келсе не болады деп уайымдаудың да қажеті шамалы. Сіз тамақты азық-түлік дүкендері мен супермаркеттерден сатып алатыныңызды айтасыз, сізбен сұхбаттасушылар мұны мүлдем түсіне алмайды. Сіз оларға ас та төк тағамдар жайында, чизбургер, қуырылған картоп, газдалған сусындар, пицца, тәтті тоқаш, нан, даршын қосылған ақ бөлке, құймақ, вафли, орама, макарон, тәтті бәліштер, чипс, крекер, жармалар, балмұздақ пен кәмпит туралы айтасыз. Сіз жеміс-жидекті жыл бойы жей алатыныңызды және кез келген тағамды бір түймені басу арқылы жап-жақын жерден алдыруға болатынын сөз қыласыз. Тоңазыту, жедел мұздату, тасымалдау қызметі өмірді түбегейлі өзгертті. Тасымалдауға ыңғайлы болу үшін су мен шырын бөтелкелерге құйылады. Сіз бұл атауларды айтудан аулақ болғыңыз келсе де, айналып өте алмайсыз, өйткені – Starbucks, McDonald ’ s, Lay ’ s, Coca-Cola, Hershey ’ s, Budweiser… дегендер біздің өміріміздің бір бөлшегіне айналды. Сіздің сөздеріңізді олар құрметпен тыңдайды.
Сіз сипаттайтындардың көпшілігін ежелгі адамдар түсінбейді, олар жылдам тамақтану мейрамханаларын немесе нан себетін көздеріне елестете де алмайды, ал сіз оларға « дұрыс емес тамақ » дегеннің не екенін түсінікті сөздермен жеткізе алмайсыз. Бірақ сіз өткен мыңжылдықтың егіншілік, мал шарушалығы, тамақ өнеркәсібінің дамуы сияқты белестерін атап өтуге үлгермей жатып, олар қазіргі адамдардың алдында қандай мәселелер күтіп тұрғандығын қызыға сұрастырады. Сіздің ойыңызға оралатын бірінші нәрсе – дәл қазір бұқаралық ақпарат құралдары ерекше назар аударып отырған семіздікті немесе қазіргі кезде кеңінен таралған ишемия, қант диабеті, депрессия, аутоиммунды аурулар, қатерлі ісік және деменция сияқты созылмалы ауруларды түсіну қиынға соғады. Олар сізге сұрақтарын жаудырады. Аутоиммунды кінәраттар дегеніміз не? Қант диабетінің себебі неде? Деменция дегеніміз не? Осы кезде сіздер ортақ тіл табыса алмайсыздар. Шындығында, сіз әрбір кеселді сипаттап және болашақта адамдардың көпшілігі неден өлетінін айтып түсіндіруге тырысқан сайын күмән мен сенімсіздікке тап боласыз. Алдымен сіз болашақты әдемі экзотикалық кейіпте суреттедіңіз, содан кейін ол әдемі бейнені жұқпалы аурудан немесе жыртқышқа жем болудан да гөрі қорқыныштырақ өлімнің себептерімен жоқ қылдыңыз. Соңы өлімге әкелетін ұзақ та азапты созылмалы кеселдер туралы ойлау өте қорқынышты.
Бізден бұрын өмір сүрген ата-бабалар сіздің созылмалы ауру ұзағырақ өмір сүрудің есесі болуы мүмкін деген дәлеліңізбен келіспейді. Көп ұзамай сіз де өзіңізге сенбейтін боласыз. Бұл суреттеуде бірдеңе дұрыс емес сияқты көрінеді. Жалпы, біз ауыл шаруашылығының гүлдену кезеңіне дейін өмір сүрген адамдармен генетикалық және физиологиялық жағынан ұқсаспыз. Біз – табиғаттың мыңдаған ұрпақ үшін жасаған оңтайдлы жобасының нәтижесіміз. Біз енді аңшы да, терімші де емеспіз, бірақ біздің организміміз әлі де табиғаттың заңдарына сәйкес әрекет етеді. Елестетіп көрейікші: сіз қазіргі заманға қайта оралып, ата-бабаларыңызбен арада болған әңгімеңізге ой жүгіртесіз. Біздің таза технологиялық көзқарас тұрғысынан қаншалықты қарыштап кеткенімізге таңғалу оңай, бірақ миллиондаған замандастарымыздың еш себепсіз зардап шегіп отырған қиындықтарын да байқау қиын емес. Алдын алуға болатын жұқпалы емес аурулардың басқа ауруларға қарағанда өлімге көбірек себепші болатыны туралы дерек сізді тіпті есіңізден тандыруы мүмкін. Мұнымен келісу қиын. Шынында да, біз ата-бабаларымызға қарағанда ұзағырақ өмір сүреміз, бірақ ауру артатын өміріміздің екінші жартысында өмірден ләззат алып, бұдан да жақсы өмір сүруге болар еді. Иә, өмір сүрудің ұзақтығы артты, бірақ бұл негізінен нәресте өлімінің азаюы мен балалардың денсаулығының жақсаруына байланысты болып отыр.
Өкінішке қарай, біз есейген кезде пайда болатын аурулардың алдын алуды және олармен күресуді үйренген жоқпыз. Бізде көптеген кеселді емдеудің тиімді әдістері бар деп шүбәсіз айтуға болады, бірақ бұл миллиондаған адамдардың алдын алуға болатын аурулардан зардап шегіп отырғанын жоққа шығармайды. Қазіргі адамдардың орташа өмір сүру ұзақтығы артқанына қошемет көрсете отырып, өмірдің сапасын жақсарту туралы да ұмытпау керек. Бірнеше ондаған жыл бұрын медицина факультетінің студенті ретінде маған дәрі-дәрмектер мен басқа әдістерді қолдана отырып, ауруды анықтауды және емдеуді үйретті. Мен симптомдарды тану мен оларға қандай аурудың сәйкес келетінін анықтау туралы ғылымды меңгердім. Ол уақыттан бері талай нәрсе өзгерді. Біз емделетін және оңай емдеуге болатын аурулармен сирек ұшырасамыз және қабынудың кесірінен туындайтын көптеген созылмалы ауруларды жақсы түсінеміз. Дәрігерлер тек себептері белгілі инфекциялық аурулармен және симптомдармен ( қоздырғыштар, вирустар, бактериялар ) ғана емес, сонымен қатар нақты шешімі табылмайтын көптеген кеселдермен де бетпе-бет келеді. Мен қатерлі ісікті емдейтін дәрі-дәрмекті тағайындап бере алмаймын, сондай-ақ менде анықталмаған аурумен күресетін, қант диабетін емдейтін немесе Альцгеймер ауруына шалдыққан миды қалпына келтіретін дәрі жоқ.
Әрине, мен ауру белгілерін жасыруға немесе жеңілдетуге және дененің реакциясын бақылауда ұстауға тырысамын, бірақ ауруды жою мен симптомдарды басудың арасында үлкен айырмашылық бар. Өз балаларымның бірі дәрігер болғандықтан, мен қазіргі медициналық білімнің қалай өзгергенін көріп отырмын. Жас мамандарға диагноз қою мен емдеуді үйретіп қана қоймай, оларға көбінесе қабынудан туындаған, бақылауға бағынбайтын індетпен күресуге көмектесетін ойлау тәсілін де үйретеді. Қабыну мен мидың арасындағы байланысқа көшпес бұрын, менің ойымша, біздің дәуіріміздегі ең үлкен жаңалықтардың бірі – ми ауруы көп жағдайда тамақтануға байланысты екендігіне тоқталайық. Ми кінәраттарының пайда болуы мен асқынуында бірнеше фактор маңызды рөл атқарса да, көптеген неврологиялық мәселе көмірсуларды артық тұтыну мен пайдалы майдың жетіспеушілігінен болады. Мұны мойындаудың жақсы амалы – ең қиын неврологиялық ауру, Альцгеймерді, тек қана дұрыс тамақтанбаудан пайда болатын диабеттің бір типі ретінде қарастыру. Біз дұрыс тамақтанбаудың кесірінен семіздік пен қант диабеті болуы мүмкін екенін білеміз, бірақ мидың зақымдануы дегенде ше?.. АЛЬЦГЕЙМЕР АУРУЫ ДИАБЕТТІҢ ЖАҢА ТҮРІ МЕ? Бір сәт аңшы, терімшілерге қайта оралайық. Олардың миының сіздікінен еш айырмашылығы жоқ. Екеуі де май мен қантқа бай тағамдарды іздеуге бағытталған.
Түптеп келгенде, бұл – аман қалу механизмі. Мәселе мынада, сіздің аңшылық қуатыңыз іске қосылмастан өшеді, себебі – сіз молшылықта өмір сүріп жатырсыз және өңделген майлар мен қанттарды табу оп-оңай. Үңгірде өмір сүрген адамдар жануарлардың майы, өсімдіктер мен жеміс-жидектерден табиғи қант алудан бұрын іздеу жұмыстарына көп уақыт жұмсайтын, мұның өзі белгілі бір мезгілде ғана болатын ( және лд өсімдіктер мен жидектер сіз елестеткендей тәтті болмайтын ). Басқаша айтқанда, миымыз бірдей жұмыс істесе де, қазір сізде мүлде басқа қорек көздері бар. Біздің заманымызға дейінгі және қазіргі адамдардың тамақтануындағы негізгі айырмашылықтарды көрсететін сызбаны қараңыз. Бұл айырмашылықтардың біздің қаншалықты ауырмай-сырқамай қартаюымызға және неврологиялық кінәраттардан немесе ауралардан зардап шегу-шекпеуімізге тигізер рөлі қандай? Орасан зор рөлі бар, Альцгеймер ауруын қант диабетінің 3-типі ретінде сипаттайтын зерттеулер 2005 жылы пайда бола бастады, бірақ ауру мен дұрыс тамақтанбаудың арасындағы байланыс ( әсіресе көмірсулардың көп мөлшері ) жақында ғана анықталды. Бұл зерттеулер бір жағынан қорқынышты, ал екінші жағынан шабыттандырады. Жай ғана өзіңіздің тамақтануыңызды өзгерту арқылы Альцгеймер ауруының алдын алуға болады деген ой адамның көңілін қуантады. Ол сондай-ақ басқа да ми кінәраттарына негіз болады, бұдан осы туралы сөз қозғаймыз.
Бірақ, ең алдымен, қант диабеті мен мидың арасында не байланыс бар екені туралы айтайық. Біздің денеміз жетілу барысында тамақтан алған қуатты жасушалар пайдаланатын энергияға айналдырудың керемет қабілетін дамытты. Өмір бойы біздің денеміздегі көптеген жасушаның негізгі энергия көзі саналатын глюкоза ылғи жеткіліксіз болды. Осының әсерінен организм оны басқа нәрседен алу механизмдеріне машықтанып, сақтау жолдарын іздеуге үйренді. Қажет болған кезде организм глюконеогенез деп аталатын процесс арқылы майдан немесе ақуыздан глюкоза шығарды. Алайда бұл крахмал мен қанттан глюкоза алу сияқты қарапайым әрекеттен гөрі көбірек күш-қуатты қажет етеді. Жасушалардың глюкозаны алу және қолдану процесі өте күрделі. Олар қан ағымындағы глюкозаның зуылдаған молекулаларын ұстап қала алмайды. Өмірлік маңызы бар қант молекуласы алдымен жасушаға енуге мүмкіндік алуы керек. Ол мүмкіндікті ұйқы безі өндіретін инсулин гормоны береді. Оның қызметі – қандағы глюкозаны бұлшықетке, майға және бауыр жасушаларына жіберу. Глюкоза онда түскен сәттен-ақ оны « отын » ретінде пайдалануға болады. Қалыпты сау жасушалардың инсулинге сезімталдығы жоғары болады. Бірақ глюкозаны ұдайы тұтыну себебінен ( бұл негізінен тазартылған қантпен жасалған тағамды мөлшерден тыс тұтынудан болады ) біздің жасушаларымыз қалыпты шектен асып түсетін инсулиннің әсеріне ұшырайды.
Сол кезде олар жоғарғы беттегі инсулин рецепторларының санын азайту арқылы бейімделеді. Басқаша айтқанда, жасушалар оның мөлшеріне қарсы шығу арқылы гормон сезімталдығын төмендетеді. Инсулинге деген төзімділік осылай пайда болады. Бұл жасушаларға инсулинді елемеуге мүмкіндік береді, бірақ сонымен қатар қаннан глюкозаның келуіне де кедергі жасайды. Бұған жауап ретінде ұйқы безі инсулинді бұрынғыдан да көбірек шығара бастайды. Енді глюкозаның жасушаға түсуі үшін инсулиннің деңгейі бұрынғыдан да жоғарылауы қажет болады. Осылайша қатерлі цикл қалыптасады, мұның соңы 2-типті қант диабетіне әкеліп соқтырады. Организмдегі қант қуат беру үшін қауіпсіз орын – жасушада сақталады, ал қант диабетімен ауыратын адамдардың қанындағы қанттың жоғарылауы олардың организмінің қантты жасушаларға сыйғыза алмауынан туындайды. Қант организмге у сияқты зиян келтіреді, сөйтіп, ақырында соқырлыққа, инфекцияға, жүйкенің зақымдалуына, жүрек ауруларына, Альцгеймерге, тіпті өлімге алып келеді. Денеде осы тізбек бойымен қабыну күшейіп кетеді. Қандағы қант тиісті деңгейде болмаған кезде орын алатын жағдайларға инсулиннің де қатысы бар екенін айта кетейін. Өкінішке орай, ол глюкозаны жасушаларға жай жеткізіп қана қоймайды. Бұл анаболикалық гормон, яғни ол өсуге түрткі болып, майдың түзілуі мен тоқтауына ықпал етеді және қабынуға әсерін тигізеді.
Инсулин деңгейі жоғары болса, басқа гормондардың концентрациясын жоғарылатып немесе төмендетіп, зиянын тигізеді, бұл өз кезегінде организмге зиян келтіреді және оның қалыпты метаболизмін қалпына келтурі қабілетін бұзады. Әрине, бұл жерде адамның қант диабетіне шалдығар-шалдықпасын, жасушалардың қай кезде қандағы қанттың жоғарылауымен күресе алмай қалатынын және әрі қарай ауру пайда болатынын анықтауға генетканың қатысы бар. Анықтама берейік. Мұндай науқастар қандағы қант балансын ұстап тұру үшін осы маңызды гормонды күнделікті ектіруді қажет етеді. Ересектерде ұзақ уақыт бойы организм глюкозаның көптігінен зардап шеккеннен пайда болатын 2-типті қант диабетінен 1-типті қант диабетінің айырмашылығы – оның балалар мен жасөспірімдер де анықталуы. Диета мен өмір сүру салтын өзгерту арқылы түзетуге болатын қайтарымды 2-типтен айырмашылығы – 1-типті қант диабеті емделмейді, бірақ онымен дәрі-дәрмек пен диета арқылы ( салыстырмалы түрде тиімді ) күресуге болады. ҚАЙҒЫЛЫ БОЛСА ДА, ШЫН ДЕРЕК 20 жасқа жетпеген 193 мыңнан астам адам қант диабетімен ауырады ( 1-ші немесе 2-ші типімен ). Жаңа ғылыми деректер балаларда бұл аурудың ересектерге қарағанда тез асқынатынын көрсетеді. Сонымен қатар жастарда бұл ауруды емдеу қиынырақ. Қант диабеті – Америка Құрама Штаттарындағы өлім-жітімнің себепшісі ретінде жетінші орында тұр. Альцгеймер ауруы алтыншы орында тұр.
Біз « 3-типті қант диабетінің » мәні – ми нейрондарының инсулинге жауап бере алмайтын кездегі мидың негізгі міндеттері, мысалы, есте сақтау және оқу үшін қажет құбылыс екенін түсінеміз. Альцгеймер ауруына келетін болсақ, инсулинге төзімділік науқастың миында қатаю пайда болуына әкеледі. Ақуыздан тұратын жабын іс жүзінде миды жаулап алып, қалыпты жасушаларды ығыстырып шығарады. Кейбір зерттеушілер Альцгеймер ауруында ақыл-ой қабілетінің төмендеуінің басты себебі инсулиннің жетіспеушілігі деп санайды: ми жасушалары инсулин алып жатқан жоқ, себебі оны қабылдамайды. Инсулинге төзімділік пен ми ауруы арасындағы байланыс ықтималдығы сарапшыларға « 3-типті қант диабеті » туралы айтуға мүмкіндік беріп отыр. Семіздікке шалдыққан адамдарда ми қызметінің бұзылу қаупі жоғары болатыны белгілі, ал қант диабетімен ауыратындарда Альцгеймер ауруы екі есе жиі кездеседі. Диабеталды немесе метаболикалық синдромы бар адамдарда – 2-типті қант диабеті мен жүрек-қан тамырлары ауруларына байланысты биохимиялық ауытқулар кешені – деменция немесе жеңіл ақыл-ой кінәраттары ( ЖАК ) алдындағы жағдайдың өсу қаупі жоғары, ол жиі Альцгеймер ауруына айналып кетіп жатады. Бұл қант диабеті әрдайым әрі тікелей Альцгеймер ауруын тудырады дегенді білдірмейді. Бұл тек екі аурудың да шығу тегі бір екенін көрсетеді.
Олар адам денесіндегі биологиялық процестердің қызметін бұзып, одан әрі ауру туындататын дұрыс емес тамақтанудың кесірінен болады. Қант диабетімен ауыратын адам мен деменцияға шалдыққан адамның сыртқы түрі мен мінез-құлқы басқаша болуы мүмкін, бірақ олардың бұрынғыға қарағанда әлдеқайда көп ұқсастықтары болатыны рас. Бір қызығы, соңғы зерттеулерге сәйкес, қант деңгейі қалыпты адамдарға қарағанда, қанының құрамындағы қант деңгейі жоғары адамдардың қант диабетімен ауырған-ауырмағанына қарамастан, ақыл-ой қабілеті жылдам бұзылады екен. Он жылдан астам уақыт бойы бес мыңнан аса адамды бақылап, 2018 жылы жарияланған ерекше ұзақ мерзімді зерттеу осыны көрсетті. Танымдық кінәратқа ұшыраудың жылдамдығы – науқастардың қант диабетімен ауырған-ауырмағанына қарамастан, қандағы қанттың деңгейіне байланысты болды. Қант неғұрлым көбірек болса, зерде соғұрлым тезірек нашарлайды. Соңғы жиырма жыл ішінде біз 2-типті қант диабеті мен семіздік ауруының қатар өсетінін байқадық. Алайда қазір біз деменциямен сырқаттанатын адамдар арасында мына заңдылықты байқай бастадық: Альцгеймер ауруының жиілеуі 2-типті қант диабетімен бірге ұлғайып отыр. Мен мұны кездейсоқтық деп ойламаймын. Біз денсаулық сақтау саласының шарықтаған шығындарының зардабын тартып, тұрғындардың қартайып бара жатқандығымен күресу кезінде бұл шындықпен ылғи бетпе-бет келеміз.
Жаңа есептеулер көрсеткендей, 2050 жылға қарай Альцгеймер ауруының саны үш еседен асады, ал 16 миллион америкалыққа осы кесел әсер етуі мүмкін. Бұл біздің денсаулық сақтау жүйесі үшін шамадан тыс көрсеткіш және семіздік эпидемиясын көлеңкеде қалдырады. Қазір АҚШ-та әрбір 66 секунд сайын жаңа деменция орын алатын болды. Ғасырдың ортасына қарай Америка Құрама Штаттарында бұл ауру әрбір 33 секунд сайын пайда болатын болады ( әлемде әр 3 секунд сайын ). Кез келген мағынада оны эпидемия деп атауға болады. Бұл жағдайдың алаңдаушылық туғызатыны да таңғаларлық емес. Ауруларды бақылау және алдын алу орталықтарының [ 5 ] мәліметтері бойынша, 30 миллионнан астам адам, яғни АҚШ халқының шамамен 10 % -ы, қант диабетімен ауырады. Басқа зерттеулер ересектер арасында бұл көрсеткіштің одан да жоғары ұсынылған критерийлерге байланысты 12-14 % шамасында болатынын көрсеткен. Бағалау бойынша, шамамен 18 және одан жоғары жастағы 7,2 миллион ересек адам ( қант диабетімен ауыратындардың 23,8 % -ы ) диагнозсыз қалады. МИҒА ҚАУІП ТӨНУДЕ Альцгеймермен ауыратындардың туыстарынан жиі еститін сұрақтарымның бірі: « Бұл қалай болғаны?
Менің анам ( әкем, ағам, әпкем, күйеуім, әйелім ) нені дұрыс істемеді? » Науқастың отбасы үшін қиын тиетін мұндай сәтте мен абайлап жауап беруге тырысамын. Әкемнің күннен-күнге баяу өшіп, жоғалып бара жатқанын өз көзіммен көргендіктен, науқастың жақындарының сезімдері маған таныс. Үмітсіздік, дәрменсіздік, жан шыдатпас ауру, қайғы. Егер мен оларға ( және өзіме ) бүгінгі білім деңгейіне сәйкес келетін абсолютты шындықты айтар болсам, мен олардың жақындарының төмендегі бір немесе бірнеше қателікті жібергенін түсіндірер едім: қант диабеті болмаған кезде де қан құрамындағы қанттың деңгейі ылғи жоғары болған; өмір бойы тазартылған қант, ұн мен дәнді дақылдарда кездесетін көмірсулардың көп мөлшерін тұтынған; холестерин деңгейін төмен түсіру үшін майсыз диетаға отырған; созылмалы гипертензиямен ( жоғары қан қысымымен ) өмір сүрген, әсіресе өмірінің орта тұсында; созылмалы қабынудың кесірінен организмге ауыртпалық түсірген. Мен глютенге сезімталдық – бұл денсаулықтың негізі, бірақ ең аз мойындалатын қауіп деп айтқан кезімде, әрдайым « Олай болуы мүмкін емес. Адамның барлығы бірдей глютенге сезімтал емес қой. Әрине, егер сізде целиакия ауруы болса, бірақ бұл сирек кездеседі ғой » деген жауап естимін.
Мен оларға соңғы зерттеулердің барлығы глютенді деменциядан ғана емес, сонымен қатар эпилепсияның, бас ауруларының, депрессияның, шизофренияның, НЖГБ-ның және тіпті либидоның төмендеуіне де себепшісі екенін көрсетеді дегенді айтқан кезде, әңгімелесушілер әдетте « Мен сіздің не айтқыңыз келіп тұрғанын түсінбеймін » деген сыңай танытады. Олар ақуыздың ішекке ықпал ететінін біледі, ал жүйке жасушаларына әсер ететіні жайында ештеңе білмейді. Келесі тарауда біз глютенді егжей-тегжейлі қарастырамыз. Адамдардың 40 % -ы глютенді дұрыс өңдеп шығара алмайды, ал қалған 60 % -ы қауіпті жағдайда тұр. Өзіңізге « Егер біз ми тұрғысынан глютенге сезімтал болсақ ше? » деген сұрақ қойып көруге болады. Өкінішке орай, глютен бидай мен жарма өнімдерінде ғана емес, сонымен қатар ешкімнің миына келмейтін балмұздақтан бастап қолға жағатын кремде де кездеседі. Жасалып жатқан зерттеулердің көбі осы ақуызға сезімталдық пен неврологиялық кінәраттар арасындағы байланысты растайды. Бұл тіпті глютенді сіңіру проблемасы жоқ және глютенге сезімталдық сынамасы теріс нәтиже көрсеткен адамдарға да қатысты. Мен өз жұмысымда күн сайын осы жағдаймен бетпе-бет ұшырасамын. Көптеген пациенттер « бәрін байқап көріп » және ондаған дәрігерге барғаннан кейін маған келеді.
Бұл мейлі бас ауруы, бастың « сақинасы », Туретта синдромы, ұстамалар, ұйқысыздық, мазасыздық, НЖГБ, депрессия немесе нақты диагнозға сәйкес келмейтін неврологиялық симптомдардың біртүрлі жиынтығы болсын, менің ұсынатыным – құрамында глютені бар тағамдарды мүлде тұтынбау. Ал нәтижелер мені ылғи таңғалдырумен келеді. Шынайы оқиға 2016 жылдың басында менің салмағым 110 келі болды. Мен қант жеу мөлшерін азайта бастадым, бірақ маған кәдімгідей дұрыс тамақтану қажет болды. Күйеу балам « Тамақтың миға әсері » кітабы туралы айтты, мен бірден кітапқа тапсырыс бердім! Мен дереу тамақтану салтымды өзгерттім. Салмағым тез азайды, өзімді әлдеқайда жақсы сезіндім. Уақыт өте келе есте сақтауым жақсарғанын байқадым! Мен омыртқаның және түгел дерлік сүйектердің остеоартритінен зардап шегіп келемін. Маған шынымен де салмағымды азайту мен дұрыс тамақтануды үйрену керек болды. Мен дұрыс тамақтану салтымды ешқашан өзгертпеймін деп шештім. Линда П. Зерттеушілер барлық дегенеративті аурулардың, соның ішінде ми ауруларының бастауы – қабыну екенін біраздан бері біледі. Бірақ бұл қабынудың неден туындайтыны, өлімге әкелетін алғашқы қате қадамның қайдан басталатыны осы уақытқа дейін белгісіз болып келді.
Миға дейін жететін қабыну процестерінің негізгі стимуляторларының бірі – глютен мен көмірсуларға бай тағамдар екендігі қазіргі таңда анықталды. Ең қорқыныштысы – біз ол өнімдерді миымызға кері әсер тигізеді деп күдіктенбейтініміз. Ас қорытпау себептері мен азық-түлік аллергиясын анықтау әлдеқайда оңай: олар жердену, іштің кебуі, ауырсыну, іш қату және диарея сияқты белгілермен салыстырмалы түрде тезірек байқалады. Бірақ ми – әлдеқайда күрделі орган. Ол молекулалық деңгейде шабуылға ұшырайды, ал сіз ештеңе сезбейсіз. Егер сіз бас ауруынан немесе анық байқалатын неврологиялық науқастан емделмесеңіз, жағдайыңыз әбден қиындағанға дейін басыңызда не болып жатқанын білу қиын. Ауруға шалдыққаннан кейін және алжасу диагнозы қойылған соң пойызды артқа қайтару мүмкін болмайды. Бірақ бұл жерде жақсы жаңалық та бар: мен сізге неврологиялық ауруға деген бейімділікпен туған болсаңыз да, өзіңіздің генетикалық тағдырыңызды қалай бақылауға болатынын көрсетемін. Сізге көп адам көзсіз сеніп жүрген бірнеше мифтен құтылу қажет болады. Ең басты миф екеу: құрамында майы аз және көмірсуы көп диета – жақсы әрі пайдалы; тағамдық холестерин – жаман. Бірақ бұл тамақтанудан глютенді алып тастаумен шешіле қоймайды, бұл жұмбақтың бір бөлігі ғана.
Сіз кітапты оқи отырып, холестериннің мидың саулығы мен қызметі үшін неге соншалықты маңызды екенін түсінесіз. Бірінен кейін бірі жасалған зерттеулер холестериннің жоғары болуы ми ауруларының қаупін төмендететінін және өмір сүру ұзақтығын арттыратынын көрсетеді. Сонымен қатар майдың жоғары көрсеткіші ( мен трансмайлар туралы емес, майдың пайдалы түрі туралы айтып отырмын ) денсаулықтың кілті және мидың жұмысын жақсартатыны дәлелденген. Сіз күмәндануыңыз да мүмкін, өйткені бұл мәлімдемелер сіздер сенің үйренген нәрсеге қайшы келеді. Америка Құрама Штаттарында бұрын-соңды жүргізілген ең танымал зерттеулердің бірі – әйгілі Фрамингемдік жүрек зерттеуі – көптеген аурудың, жақында деменцияның кейбір қауіпті факторларын түсіну үшін көптеген мәліметтер жинады. Ол 1948 жылы Фрамингем қаласында 30 бен 62 жас аралығындағы 5209 ер мен әйелді зерттеуден басталған. Олардың арасында бұрын инфаркт немесе инсульт болғандар жоқ, жүрек-қан тамырлары ауруларының белгілері де байқалмаған. Содан бері зерттеуге бастапқы топтағы адамдардың талай ұрпағы қатыстырылды [ 6 ], бұл осы буынды мұқият зерттеп, жасы, жынысы, психологиялық проблемалары, физикалық ерекшеліктері мен генетикалық құрылымы сияқты көптеген факторлардың контекстінде физиологиялық жағдайдың анықтамасын табуға мүмкіндік берді. Қатысушылардың барлығы да 16-18 жыл бойы бақылауда болған және зерттеудің басында ешқайсысының деменциясы немесе инсульты болмаған.
Ақыл-ой тесттері Альцгеймер ауруы бар науқастарға тән кінәрат саналатын есте сақтау, оқу, тұжырымдаманы қалыптастыру, зейінді шоғырландыру, дерексіз ойлау және ұйымдастырушылық қабілетті бағалау үшін әрбір 4-6 жыл сайын өткізіліп тұрған. Сонымен қатар « холестерин деңгейі « қажетті » ( 200-ден аз ) деңгейде болған қатысушылар көрсеткіші шектік ( 200-239 ) деңгейдегі қатысушыларға және жоғар деңгейлілерге ( 240 немесе одан жоғары ) қарағанда тапсырманы нашар орындаған ». Зерттеушілер « холестериннің табиғи деңгейінің төмен болуы – ойлау, назар аудару/шоғырлану, еркін сөйлеу және атқарушылық қызметтерге жоғары талаптар қоятын танымдық әрекеттердің нашар жүзеге асуына байланысты » деген қорытындыға келеді. Басқаша айтқанда, холестерин деңгейі жоғары адамдар холестерині төмен адамдарға қарағанда танымдық тесттерде көп ұпай жинайды. Әлбетте, холестерин мен миға қатысты бір қорғаныс факторы бары анық. Біз бұл туралы 3-тарауда айтатын боламыз. Дүниежүзінің зертханаларында жүргізілген зерттеулер қалыптасқан көзқарасты түбегейлі өзгертеді. Бұл 3-типті қант диабетінің тарихымен тікелей байланысты. Мұндай кінәраттар мен алжасу мидың атрофиясымен байланысты екені бұрыннан белгілі. Енді атрофияның « қалыпты диапазон » аясындағы қандағы қанттың жоғарылауының нәтижесінде пайда болуы мүмкін деген деректер шыға бастады.
Бұл қандағы қант деңгейін жоғарылататын тағамдарды, яғни көмірсуларды көп тұтынатындар үшін өте маңызды ақпарат. Көбінесе менің пациенттерім « қант деңгейім қалыптан аспайды, сол себепті бәрі жақсы » деп айтады. Бірақ қалыпты жағдай деген қандай болады? Талдау нәтиженің белгіленген стандартқа қаншалықты сәйкес келетінін көрсетеді, бірақ жаңа зерттеулер бұл стандарттарды қайта қарауға мәжбүрлейді. Қаныңыздағы қант көрсеткіші « қалыпты » болуы мүмкін, бірақ осы деңгейді ұстап тұру үшін инсулин бөліп шығаруға ұйқы безіңіздің қаншалықты көп күш жұмсайтынын көре алатын болсаңыз, таңғалар едіңіз. Сондықтан таңертең тамақтанбас бұрын ашқарынға инсулинді анықтау шешуші рөл атқарады. Дәл осы уақыттағы инсулин деңгейінің жоғары болуы – дабыл қағарлық жағдай және зат алмасудағы кінәраттың белгісі. Сіз қант диабетінің аз-ақ алдында тұруыңыз мүмкін, сонымен бірге миыңызды болашақ жұмыс істеу мүмкіндігінен айыруыңыз да ықтимал. Бастапқы австралиялық зерттеуге қан құрамындағы қант көрсеткіші қалыпты деп танылған 60 пен 64 жас аралығындағы 249 адам қатысты. Олар зерттеудің басында және бірақ уақыттан кейін орта есеппен төрт жылдан соң ми диагностикасынан өткен. Қалыпты диапазон аясында қандағы қант деңгейі жоғары болатын адамдар есте сақтау мен танымдық дағдылар саласына байланысты ми көлемінің кішіреюіне көбірек душар болады.
Ғалымдар тіпті жас, қан қысымы, темекі шегу мен алкогольді тұтыну сияқты басқа әсерлерді сызып тастауға да барды. Олар қалыпты диапазонның жоғарғы бөлігінде орналасқан қант деңгейі ми атрофиясының 6-10 % -на себепкер екенін анықтады. Бұл зерттеулер қант диабеті жоқ адамдардың өзінде де қант деңгейі мидың саулығына әсер ететінін тағы да мақұлдайды. Қант пен инсулиннің теңгерімсіздігі қазірдің өзінде нағыз эпидемияға айналды. Екі америкалықтың бірі « диабеттік семіздіктен » зардап шегеді, бұл термин инсулинге жеңіл төзімділіктен қант диабетіне және қант диабетінің асқынған түріне дейінгі метаболикалық кінәраттардың жиынтығын сипаттау үшін қабылданған. Ең қиын нәрсе – бұл адамдардың көпшілігі әдетте артық салмақтан немесе семіздіктен басталатын өздерінің қауіпті жағдайынан бейхабар. Олар ол туралы тым кеш болған кезде ғана білетін болады. Менің міндетім – олардың бақытсыз тағдырының алдын алу. Біз патшаның барлық атты әскерлері мен барлық адамын Шалтай-Болтайды реттеуге шақырғымыз келмейді, біз апат болмай тұрғанда Шалтай-Болтайды қабырғадан түсуге көндіргіміз келеді. Бұл күнделікті кейбір әдеттерді өзгертуді ғана қажет етеді. Егер сіз көмірсуы аз диетаға көшуге қорқатын болсаңыз ( сүйікті тәттілеріңізден бас тарту жайлы ойлағанда қалай қиналатыныңызды шамалап елестете аламын ), тек айтарым – берілмеңіз. Мен бұл өзгерісті мүмкіндігінше жеңілдетуге уәде беремін.
Сіздің алдыңыздан нан толы себетіңізді тартып алудың орнына, сіз зиянды деп қателесіп, бойыңызды аулақ ұстаған тағамдарды ұсынамын ( май, ет, ірімшік, жұмыртқа және көкөністер сияқты көптеген өнімдер ). Сіз метаболизмді өзгертіп және көмірсулардың орнына май мен ақуызды көбірек жей бастасаңыз болды, өзіңіз қалаған көптеген мақсатқа қол жеткізе бастайсыз: артық салмақтан еш қиындықсыз мәңгілікке арыласыз, тәулік бойы энергияның тұрақты ағынына ие боласыз, ұйқы мен есте сақтау қабілетіңіз жақсарады, шығармашылық қуат пен жұмыс өнімділігін арттырасыз және миыңыз тезірек жұмыс істейтін болады, сексуалды өміріңізді де жақсарта аласыз. Мұның бәрін миды қорғауға үстеме ретінде ғана аласыз. ҚАБЫНУ МИДЫ ЖАУЛАП АЛАДЫ Қабыну туралы әңгімемізге оралайық. Жалпы мағынасында, біз бәріміз қабынудың не екенін жақсы білеміз, ол – асүйде тамақ пісіру кезінде қолыңызды күйдіріп алғандағы қызару немесе буындағы созылмалы артрит ауруы. Біздің көпшілігіміз стрестік жағдайларға дененің көрсететін табиғи реакциясы – ісіну мен ауырсыну – қабынудың белгілері екенін түсінеміз. Бірақ бұл әрдайым теріс реакция бола бермейді. Қабыну сонымен қатар дененің зиянды саналатын нәрселерден қорғануға тырысатынын білдіреді. Жарақат алғаннан кейінгі тез қалпына келу немесе шыққан тобықтың тезірек жазылуы үшін қозғалысты азайту – мұның бәрі де өзін-өзі сақтау.
Қабыну біздің аман қалуымыз үшін қажет. Бақылауға бағынбай кеткен кезде қиындықтар пайда болады. Күніне бір стақан шарап пайдалы болуы мүмкін, ал күніне бірнеше стақан ішу – денсаулыққа зиянды. Қабыну кезінде де дәл солай. Бұл « сол жерді емдеу » дегенді білдіреді. Қабыну ұзақ уақытқа созылмауы керек, оның үстіне, тұрақты болмауы тиіс. Дегенмен бұл миллиондаған адамдардың басында болып жатады. Егер организмге тітіркендіргіштер үнемі әсер етсе, қабыну реакциясы тоқтамайды. Қан ағымымен ол бүкіл денеге таралады, сондықтан мұндай ауқымды процесті қан талдауының көмегімен табылған қабыну маркері, мысалы, С-реактивті ақуыз арқылы анықтауға болады. Қабыну өз қызметін атқара алмаса, жасушаларға улы әсерін тигізетін әртүрлі химиялық заттар бөліне бастайды. Бұл олардың қызметін бұзады, содан кейін жасушалар да бұзылады. Батыс елдерінде бақылауға бағынбайтын қабыну кеңінен таралған және соңғы ғылыми зерттеулер көрсеткендей, бұл жүректің ишемиялық ауруы, қатерлі ісік, қант диабеті, Альцгеймер ауруы және кез келген басқа да созылмалы ауруларға ұшырау мен өлімнің негізгі себебі саналады.
Мұны менің досым әрі әріптесім, диетолог, дәрігер, Гарвард медициналық мектебінің профессоры Дэвид Людвиг өте анық суреттейді: « Қолыңызды зімпара ( наждак ) қағазымен сүртіп алдыңыз делік! Көп ұзамай қолыңыз қызарып, ісінеді және тиіп кетсе, жаныңыз шығып кетердей болып ауырады. Асқынған қабынудың ерекше белгілері осындай. Енді елестетіп көріңізші, дұрыс тамақтанбау, күйзеліс, нашар ұйқы және басқа да себептердің кесірінен бұл процесс маңызды органдарыңызға зиян тигізіп, сіздің денеңізде орнығып алады. Созылмалы қабыну кезінде ауырсынудың болмауы да мүмкін, бірақ ол жүрек ауруы, қант диабеті, Альцгеймер және тіпті қатерлі ісік сияқты біздің заманымыздың басты жаналғыштарының бірі ». Артриттің негізінде неге бақыланбайтын қабыну жатқанын түсіну үшін көп ақылдың қажеті жоқ. Түптеп келгенде, оны емдеуге қолданылатын кең тараған дәрілер – ибупрофен мен аспирин – қабынуға қарсы препараттар деп аталады. Астма жағдайында антигистаминдер тітіркендіргіш-аллерген әсеріне жауап ретінде пайда болатын қабыну реакциясымен күресу үшін қолданылады. Бүгінгі күні дәрігерлер миокард инфарктісінің негізгі себебі саналатын коронарлық жеткіліксіздіктің холестериннің көбеюіне қарағанда, қабынумен байланысты болатынын түсіне бастады. Алайда қабыну мен ми ауруларының арасындағы байланыстың болуы ғылыми әдебиеттерде жақсы дәлелденгенімен, оны түсіну қиын және көпшілікке онша таныс емес.
Паркинсон ауруынан бастап склерозға, эпилепсияға, аутизмге, Альцгеймер ауруына және депрессияға дейінгі мидың барлық кінәратына « мидың қабынуы » себепші екенін елестету қиын, себебі мидың басқа дене мүшесінен айырмашылығы – онда ауырсыну рецепторлары жоқ, сондықтан біз ондай ми қабынуларын сезбейміз. Бір қарағанда, мидың саулығы мен қызметі туралы сөйлескенде, қабынуды азайтуға баса назар аудару орынсыз болып көрінуі мүмкін. Қабыну артрит және астма сияқты кеселдерге тән деп ойлау бізге үйреншікті болған. Алайда соңғы онжылдықта жүргізілген көптеген зерттеулер түрлі нейродегенеративті мәселелердің де түп-тамыры қабынуда жатқандығын анық көрсетеді. Сонымен қатар басқа зерттеулер мидағы осы және басқа дегенеративті аурулар кезінде қабынудың жасушалық медиаторлары – цитокиндердің мөлшері күрт өсетінін анық көрсетті. Нейровизуализацияның заманауи әдістері Альцгеймерге шалдыққан науқастың миында қабыну цитокиндерін өндіруде белсенді қатысатын жасушаларды көруге мүмкіндік береді. Біз тіпті жүйелік қабыну белгілері мен мидың одан әрі семуі арасындағы байланысты да анықтай аламыз. Зерттеушілер 50-60 жас аралығындағы 1600-ден астам ер мен әйелді іріктеп алып, қабынудың бастапқы деңгейін анықтаған. Содан соң, 24 жылдан кейін ғалымдар қатысушылардың миының жұмысын, сонымен қатар ( магнитті-резонансты томографияның көмегімен ) есте сақтау мен Альцгеймер ауруына байланысты мидың кейбір жерлерінің көлемін өлшеді.
Ересек жастағы қабынудың жоғары деңгейі мидың едәуір кішіреюімен және Альцгеймер ауруы мен гиппокамппен байланысты аймақтардың ауыр атрофиясымен байланысты екендігі анықталды; жалпы 5 % -ға дейін кішірею болған. Сонымен қатар осы 24 жыл ішінде адамның есте сақтай алатын сөздерінің саны күрт төмендейтін болса, онда бұған дейін оның қабыну деңгейінің көрсеткіші жоғары болғаны. Біздің жас кезіміздегі өмір салтымыз қартайған кезіміздегі миымыздың тағдырына тікелей әсер ететіні белгілі бола бастады. Сауалнаманың басында ең жас болған адамдардың өте нашар нәтиже көрсеткенін айта кету маңызды. Сондықтан қазір біз қабынуды басқа қырынан қарауға тиіспіз. Бұл тізе немесе басқа буындардағы ауырсынудың себебі ғана емес, сонымен қатар мидың деградациялану процесінің негізі болып отыр. Біз сондай-ақ қабыну тағы бір эпидемиялық мәселе – депрессияның ошағы болуы мүмкін деген қорытындыға келеміз. Иә, иә, дәл осы депрессия – адамның мүмкіндіктерін шектейтін әлемдегі бірінші себеп – мидағы химиялық теңгерімсіздікті зерттеу міндетті емес. Бұл организмдегі басқа теңгерімсіздіктерден туындайтын қабыну ауруы. Кітаптың бірінші басылымында мен депрессияға біраз орын бердім. Дегенмен қазіргі мәліметтер мені осы тақырыпты жақсырақ ашуға мәжбүрлейді. Депрессиямен күресуге болады, кей жағдайда диетамен толық емделуге болады деген пікір көпшілікті таңғалдырады әрі шабыттандырады.
Мидың зақымдануына жауап беретін қабынудың негізгі шешуші әсері – бұл бос радикалдардың санын арттыратын химиялық жолдардың белсендірілуі. Созылмалы қабынудың негізі оксидативті стресс – бұл да өз алдына « биологиялық тоттану ». Коррозия біртіндеп барлық тіндерге әсер етеді. Бұл табиғатта барлық жерде кездесетін, әсіресе біздің организміміз тамақтан алынған калорияларды және ауадағы оттегіні өзіне пайдалы энергияға айналдырғанда көрінетін өмірдің табиғи бөлігі. Бірақ егер тотығу тым белсенді болса немесе дене оны басқара алмаса, ол өлімге әкелуі мүмкін. Бұл жердегі зұлым – біратомды оттегі ( О ), оның атомдары кәдімгі ( О2 ) газ молекулаларымен байланыстырылмаған. Тотығу процесінің сипаттамасына сәл тереңірек тоқталайық. Біздің көпшілігіміз бос радикалдар туралы естідік. Бұл электронын жоғалтқан молекулалар. Әдетте электрондар жұптасады, бірақ ( күйзеліс, қоршаған ортаның ластануы, химиялық заттар, улы тағамдық тітіркендіргіштер, ультракүлгін сәулелер, тіпті қалыпты дене белсенділігі ) сияқты әртүрлі күштер электронды молекуладан босатып шығаруы мүмкін. Мұндай кезде молекула өзінің әдептілігінен айырылып, басқа молекулалардан электронды ұрлап әкетуге тырысады. Осы ыдырау тотығу процесі болады – бұл бос радикалдарды одан сайын тудыратын және қабынуға ықпал ететін жағдайлар тізбегі.
Тотыққан ұлпалар мен жасушалар қалыпты жұмыс істемейді, бұл сіздің денсаулығыңызды қауқарсыз етеді. Бұл тотығу деңгейі жоғары адамдарда ( көбінесе қабынудың жоғары деңгейінде көрініс табатын ) неліктен инфекцияларға төзімділіктің нашарлығы, буын аурулары, ас қорыту кінәраттары, мазасыздық, бас аурулары, депрессия мен аллергия сияқты симптордар мен проблемалардың сала құлаш тізімі бар екенін түсіндіреді. Өзіңіз біліп отырған шығарсыз, тотығудың азаюы қабынуды төмендетеді, ал бұл өз кезегінде тотығуды шектеуге көмектеседі. Сондықтан да антиоксиданттар өте маңызды. Бұл заттар, мысалы, А, С және Е дәрумендері электрондарды бос радикалдарға береді, осылайша тізбекті реакция үзіледі және зақымданудың алдын алады. Тарихқа қарасақ, біздің жейтін асымыз өсімдіктер, жидектер мен жаңғақтар сияқты антиоксидантқа бай тағамдарды қамтитын; қазіргі тамақ өнеркәсібі де денсаулық пен энергия алмасуға қажетті көптеген өнім шығаруда. Кейінірек мен сізге олардың көмегімен өз организміңіздегі тек қабынудан туындайтын бос радикалдардың мөлшерін азайтып қана қоймай, сонымен қатар миыңызды да қорғайтын процестерді қосу үшін қалай қолдану керектігін көрсетемін. Медициналық жазбаларда екі мың жылдан астам уақыт бұрын қабынуды төмендету үшін табиғи заттарды ( мысалы, куркума ) қолдану айтылған.
Алайда біз бұл күрделі және маңызды биохимиялық механизмдерді соңғы он жылда ғана түсіне бастадық. Бұл биологиялық жолдың тағы бір нәтижесі – бізге әсер ететін әртүрлі токсиндерді бұзуға және шығаруға қызмет ететін ферменттер мен басқа заттардың өндірісін кодтардың белгілі бір гендердің белсенуі. Неліктен адам ДНҚ-сында детоксикациялаушы химикаттарды өндіруге арналған кодтар болады деп ойлануға болады, өйткені біз токсиндердің әсеріне өндірістік дәуірдің басына дейін ғана ұшырай бастадық деп ойлауға дағдыланғанбыз. Шындығында, планетада тіршілік пайда болғаннан бері олар бізге ( және барлық тіршілік иелеріне ) әсер етіп келеді. Қоршаған ортада табиғи түрде кездесетін токсиндерден басқа ( мысалы, қорғасын, күшәла және алюминий ), сондай-ақ әртүрлі өсімдіктер мен жануарлардың тамақтанудан қорғау үшін шығаратын күшті уларынан басқа, қалыпты зат алмасу кезінде біздің организмімізден де токсиндер шығады. Бізге ұзақ уақыт бойы қызмет етіп келе жатқан детокс гендері қазір бұрынғысынан да қаттырақ қажет болып тұр. Біз азық-түлік дүкенінен сатып алуға болатын табиғи заттардың, мысалы, омега-3 қышқылына жататын куркума немесе докозагексаен қышқылы ( ДГК ) – гендік экспрессияны күшейтетін күшті детоксикация агенті ретінде әрекет ететінін енді ғана түсіне бастадық. Дегенмен тамақ геннің экспрессиясын өзгерте алатын және қабынуды басқаруға көмектесетін жалғыз нәрсе емес.
Дене жаттығулары мен ұйқының біздің ДНҚ-ның қуатты реттеушілері ( яғни қашықтан басқару құралдары ) екенін көрсететін соңғы зерттеулерден сіз де хабардар бола аласыз. Сонымен қатар мен сізге мидың жаңа жасушаларын өсіруді үйретемін және олардың туылу процесі – нейрогенезді неліктен және қалай бақылауға болатынын айтамын. СТАТИНДЕР: ЗИЯНДЫ ӘСЕРІ Біз қабынуды диета мен жаттығулар арқылы басқара аламыз, бірақ кейде дәрі-дәрмектердің де қажеті болатын шығар? Ақылға қонымсыздау болса да, статиндер – холестерин деңгейін төмендету үшін жиі тағайындалатын дәрілер тобы, ал қазір ол жалпы қабынуды азайтудың әдісі ретінде жарнамаланып жүр. Алайда статиндер кейбір адамның миының жұмысын бұзады және жүрек ауруына ұшырау қаупін арттырады. Мұның себебі қарапайым: мидың толыққанды жұмыс істеуі үшін холестерин қажет болады. Мен бұл ақпаратты бұрын да айтқанмын, бірақ сіздердің миларыңызға шегелеу үшін міндетті түрде қайталаймын. Холестерин – нейрондар үшін маңызды қоректік заттардың бірі және жасуша мембраналарының құрылымдық бөлшегі ретінде негіз қалаушы рөл атқарады. Ол ми қызметіне көмектесетін маңызды элекменттердің ( мысалы, D дәрумені ) және стероидты гормондардың ( мысалы, жыныстық гормондар – тестостерон мен эстрогеннің ) антиоксиданты және жол салушысы ретінде қызмет атқарады. Ең бастысы, холестерин – бұл нейрондарға қажет отын көзі.
Олар өздері көп мөлшерде холестерин шығара алмайды, сондықтан арнайы тасымалдаушы ақуыздың көмегімен оның қан арқылы жеткізуіне сүйенеді. Бір қызығы, бұл тасымалдаушы ақуыз – ЛПНП – жақсы да, жаман да емес, бұл мүлдем холестерин емес. Бұл ешқандай зияны жоқ, тығыздығы төмен ( сондықтан да жиырылады ) липопротеин. Оның мидағы басты қызметі – өмір беретін холестеринді ұстап алып, оның маңызды қызмет атқаратын орны – нейронға жеткізіп беру. Қазіргі ғылыми әдебиеттерде егер холестерин дейгейі төмен болса, ми жақсы жұмыс істеуге қабілетсіз болады; холестерині төмен адамдарда деменция мен басқа да неврологиялық аурулардың даму қаупі жоғары дегенді дәлелдейтін мәліметтер пайда болды. Біз холестеринге және тіпті ЛПНП-ға деген көзқарасымызды өзгертуіміз керек: олар біздің дұшпанымыз емес, керісінше, досымыз. Ал енді холестерин мен жүрек тамырларының ауруы туралы не деуге болады? Біз бұл жұмбақты 3-тарауда қарастырамыз. Әзірге мен сіздің миыңызға холестерин жақсы деген ойдың орныққанын қалаймын. Көп ұзамай-ақ біздің кінәсіз нәрсеге шабуыл жасағанымызды көресіз. Біз холестеринді әсіресе ЛПНП-ны айыптадық, ал коронарлық артерияның ауруы көп жағдайда ЛПНП-ның тотығуына байланысты болады. Неліктен ЛПНП миға холестерин жеткізе алмайтындай деңгейде нашарлайды?
Оның ең көп кездесетін себептерінің бірі – глюкозамен түрленуі, физикалық өзгеруі. Қанттың молекулалары ЛПНП-ға жабысып, пішінін өзгертеді, бұл оның бос радикалдар өндірісінің артуындағы тиімділігін төмендетеді. Егер менің айтқандарымды есте сақтай алмасаңыз, қорықпаңыз. Одан әрі қарай мен сіздің қолыңыздан ұстап жолсызбен жетектеймін. Бұл жерде мен жалпы қозғаған көп тақырып « Тамақтың миға әсері » кітабының жазылу тарихын түсіндіруге кіріспе десем де болады. Мен сіздің мына негізгі мәселелер жөнінде ойланғаныңызды қалаймын. Біз майы аз көмірсу мен фруктозаға бай диетаны ұстану арқылы ми жұмысының құлдырауын тездептіп жібермейміз бе? Біз бабамыздан мұраға қалған ДНҚ-ға қарамастан, миымыздың тағдырын өмір салты арқылы басқара аламыз ба? Егер НЖГБ, депрессия, мазасыздық, ұйқысыздық, аутизм, Турет синдромы, бас ауруы және Альцгеймер сияқты мидың бірқатар ауруларының табиғи жолмен алдын алуға, кейде дәрі-дәрмексіз, емдеуге болатын болса, онда үлкен фармацевтикалық компанияларға тым көп инвестиция салынып жатқан жоқ па? Барлық сұрақтарға да « иә » деп жауап бере аламыз. Мен бұдан әрі қарай жүрек ауруы мен қант диабетінің алдын алуға болатынын айтамын.
Қазіргі « емдеу » моделі түтін тәрізді симптомдарға тым көп назар аударады да жанып жатқан отты елемейді. Бірақ мұндай әдіс тиімсіз әрі ақылға қонбайды. Егер біз жүз жылдан астам уақыт алжымай өмір сүргіміз келсе, онда өмір салтымызды түбегейлі өзгертуіміз керек. Маған басқаша ойлай алғаным үшін жиі алғыс айтып жатады. Дегенмен мәселе мұнда емес. Мен жұрттың өзіме идеялары « ақылға сыймайтын » адам ретінде қарағанын қаламаймын. Менің мақсатым – бұл идеяларым мәдениет пен өмір салтының бір бөлігіне айналуы үшін оның аясын кеңейту. Сонда ғана біз заманауи аурулармен күресте елеулі ілгерілеуге қол жеткізе аламыз. МИЫ САУДЫҢ ДЕНІ САУ Эволюция бізді өмір сүріп, денсаулығымызды сақтау үшін май тұтынуды қажет ететін биологиялық түрге айналдырғаны даусыз, дәлелді дерек. Бүгінгі күндері тұтынатын көмірсуларымыздың көп мөлшері біздің денеміз бен миымызда үнсіз наразылық туғызады. Маған дәрігер Уильям Дэвистің өзінің Wheat Belly деп аталатын тамаша еңбегіндегі жазғандары ұнайды: Сен не жеп отырсың, түрлі дән араласқан табиғи көмеш нан ба немесе « Твинки » ме? Алайда таяқтың екі ұшы бар. Дәнді қарастырайық және оның пішініне, түсіне, талшықты құрамына және басқа да табиғатына қарамастан адамдарды неліктен түрлі келеңсіздікке ұшырататынын түсінуге тырысайық.
Біз де дәл осы нәрсемен айналысамыз. Ал енді бір қадам жасайық. Глютеннің миымызға қалай зақым келтіретінін көрейік. Жабысқақ ақуыз Мидың қабынуына глютеннің әсері Маған не жейтініңді айт, сенің кім екеніңді айтайын. Жан Антельм Брилья-Саварен [ 10 ] Басы ауырмаған немесе тұмау болмаған адам кемде-кем шығар. Көбінесе біз: басың ауырса – күні бойы компьютерде отырғаннан, тамағың жұтқызбай, мұрын бітелсе – суық тигеннен деп болжаймыз. Емделу үшін біз әдетте рецептісіз дәрі-дәрмекке жүгінеміз әрі сауығып кеткенше дәрі ішеміз. Бірақ егер симптомдар жойылмаса, не болып жатқаны түсініксіз болса, не істейміз? Менің көптеген пациенттерім сияқты сіз де жан төзгісіз ауырсынумен шексіз күресіп, басқа да азапты бастан кешірсеңіз не болмақ? Менің Фрэн есімді емделушім ес білгелі басының шаншуынан құтылуға тырысып баққан. Менің қабылдауыма алғаш келген кезде Фрэн күнделікті қайталанатын бас ауруынан қажыған алпыс үш жастағы әйелге ұқсайтын. Әрине, ол бас ауруынан айығу үшін барлық дәрі-дәрмектерді қолданып көрген және « бастың сақинасына » қарсы күшті дәріні аптасына бірнеше рет қабылдайтын. Ауру тарихын оқи отырып, мен оған жиырмадан асқан шағында « ауыр ішектің жайсыздығынан » зардап шеккендіктен, « ішектің диагностикалық операциясын » жасағанын байқадым.
Мен оған глютенге сезімталдық тестін тағайындағанда, сегіз маркердің айтарлықтай жоғары екенін байқадым, бұл мен үшін жаңалық емес еді. Сөйтіп, Фрэнге глютенсіз диета жазып бердім. Төрт айдан кейін одан: « Тағамдарымнан глютенді алып тастағаннан кейін мигреннің тұрақты белгілері түгелге жуық басылды… Ең үлкен екі өзгеріс – түнде бас қызуым көтерілмейтін болды және мол энергияға кенелдім », – деген хат келді. Фрэн сөзінің соңында: « Менің жылдар бойы шеккен азабымның шешімін тапқаныңыз үшін тағы да рақмет », – деп жазды. Оның өткен жылдарын қайтара алмайтыны қандай өкінішті десеңізші, бірақ мен оған аурусыз болашақ сыйлай алдым. Лорен маған мүлдем басқа шағыммен келді, бірақ оның да сала құлаш медициналық тарихы бар. Ол небәрі отыз жаста еді, бірақ біздің алғашқы кездесуімізде ол өзінің « қандай да бір психикалық проблемалары » бар екенін айтты. Лорен өзінің денсаулығы біртіндеп нашарлай берген соңғы он екі жылдық өмірін егжей-тегжейлі сипаттады. Жас кезінде ол анасы мен әжесінен айырылған, одан кейінгі өмірі де өте қиын болған. Колледжге түскеннен кейін ол « манияға » [ 11 ] ұшырауына байланысты бірнеше рет ауруханаға жатқан.
Содан кейін ол өте көп сөйлейтін және өзі туралы пікірі өте жоғары болған. Кейіннен ол көп тамақ жей бастаған, артық салмақ қосып, суицид туралы ойлармен ауыр депрессияға түскен. Ақырында ол биполярлық кінәраттарды емдеуге арналған литий препаратын қабылдай бастады. Оның отбасында бұған дейін де психикалық аурулар болған: оның әпкесі шизофрениямен ауырған, ал әкесі биполярлық кінәраттан зардап шеккен. Егер психикалық проблемалар туралы драмалық оқиғаны есептемесек, оның денсаулығында қатты қорқатындай ешнәрсе болмаған. Ол ішектің бұзылуы, тағамдық аллергия немесе глютенге жоғары сезімталдықтың басқа белгілері сияқты кеселдерге шалдыққан жоқ. Дегенмен мен оған дәл осы тестті ұсындым ( тура Фрэнге берген сияқты тест; мен сол кезеңде әлі де глютенге сезімталдық сараптамасын жүргізіп жүрген едім. Есіңізде болсын: енді ол қажет емес, толығырақ жақын арада білетін боласыз ). Біз алты маңызды көрсеткіштің айтарлықтай жоғары екенін анықтадық, оның үстіне, кейбіреулері екі есе жоғары. Глютенсіз диетаға ауысқан Лорен екі айдан соң маған көптеген пациенттерімнен бірнеше рет естігенімді қайталайтын хат жазды: « Глютенсіз тамақтанудан кейін менің өмірім 180 градусқа өзгерді. Ойыма келген алғашқы және ең басты өзгеріс – менің көңіл-күйім.
Мен глютенді тағам жеп жүргенде әрдайым депрессиямен күрестім. Үнемі « басыма төнген қара бұлттармен » күресуіме тура келді. Енді глютенді тастадым, көңіл-күйім көтеріңкі, жабырқауды да қойдым. Бірде мен қателесіп, диетама сай келмейтін тағамды жеп қойдым, келесі күні көңілім бірден құлазып сала берді. Басқа да өзгерістер байқалды: мен бұрынғыдан гөрі жігерлімін және зейнімді ұзақ уақытқа шоғырландыра алатын болдым. Ойлауым бұрынғыдан да жақсарды. Мен бұрын-соңды болмаған шешімдер қабылдап, логикалық қорытынды жасай аламын. Сонымен қатар мен үрейлену, мазасыздану сияқты мінез-құлықтан да арылдым ». Мына бір мысалда да бәріне кінәлі глютен, дегенмен мұндағы симптомдар жиынтығы мүлде өзгеше. Маған Курт деген жігітті анасы 23 жасында алып келді, ол шамадан тыс қозғалыс белсенділігімен ауырады екен. Анасы: « Осыдан алты жыл бұрын оның дірілдеп тұрғанын сезгендей болдым », – деді. Дірілдеу алғашында елеусіз болғанымен, кейін күшейе түскен. Науқас екі невропатологқа барыпты, олар оған әртүрлі диагноз қойған: бірі – « эссенциалды тремор » десе, екіншісі – « дистония » деп тауыпты. Дәрігерлер тремордың жекелеген түрлерін емдеуге қолданылатын қан қысымын төмендетуге арналған пропранололды ұсынған.
Олар сондай-ақ қол мен мойынның зақымданған бұлшықеттерін уақытша қозғалтпай қоятын ботокс салдыруға кеңес беріпті. Курт пен оның анасы ешқандай дәрі-дәрмек пен инъекцияны қабылдамауға шешім шығарады. Науқастың ауру тарихындағы екі дерек менің назарымды аударды. Біріншіден, төртінші сыныпта оған « қабылдауында кінәрат » бар деген диагноз қойылған. Екіншіден, ол бірнеше жыл бойы сұйық нәжіспен қатар жүрген іш ауруынан зардап шеккен. Симптомдарының ауыр болғаны соншалық – Куртты целиакия ауруы бар-жоғын анықтау үшін аш ішектің биопсиясын тапсыруға гастроэнтерологқа жіберген. Нәтижесі теріс шыққан. Мен Куртты тексерген кезде ол қолы мен мойнының дірілін баса алмады және қатты қиналып тұрған сияқты болды. Қозғалыс белсенділігінің жоғары екендігі анық байқалды. Мен оның сараптамалық талдауларын зерттедім, бірақ өзіме қажетті ештеңе таппадым. Оны Хантингтон ауруы ( жас адамдарда болатын қозғалыс бұзылыстарына ұқсас тұқым қуалайтын ауру ) мен Вильсон ауруының ( организмдегі мыс метаболизмінің бұзылуы, сонымен қатар реттестірудің нашарлауын тудырады ) бар-жоғын анықтау үшін тексеріпті. Барлық сынақтар теріс нәтиже көрсеткен. Алайда глютен сезімталдығына тапсырған қан талдауы кейбір антиденелер деңгейінің шамалы жоғары екендігін көрсетіп тұр, бұл оның осалдығын байқатады.
Мен Курт пен оның анасына алдымен глютенге сезімталдық ретінде аурудың себебін тексеру қажет екенін түсіндірдім және глютенсіз диета туралы айттым. Бірнеше аптадан кейін Курттың анасы маған қоңырау шалып, бақылауға бағынбайтын дірілдің сөзсіз азайғанын айтты. Өзін жақсы сезінген жас жігіт глютенсіз диетаны ұстануды әрі қарай жалғастырамын деп шешті және шамамен алты айдан кейін жанын қинаған еріксіз қозғалыстар мүлдем жоғалып кетті. Оң қадамның қарапайым ғана тамақтануды өзгерту арқылы жүзеге асқанын есепке алсаңыз, өзгерістер таңғаларлықтай болды. Медициналық әдебиеттерде мұндай аурулар мен глютенге сезімталдықтың байланысы туралы ақпараттар енді-енді шығып келеді, бірақ мен сияқты дәрігерлер көптеген науқастарды анықтап, емдеді: тағамдардан глютенді алып тастағаннан кейін олардың қозғалыс бұзылыстары мүлдем жоғалды ( оларға басқа нәрсе себеп болмай тұрған кезде ). Өкінішке қарай, дәрігерлердің көбі соңғы зерттеулерден бейхабар және мұндай жағдайлар дұрыс тамақтанбаудың салдары болуы мүмкін екенін де білмейді. Мен олардың 2015 жылы әдебиетте глютенге сезімталдықтың амиотрофиялық бүйірлік склерозға ( АБС ) ұқсас жағдайлардың сипаттамасы жариялана бастағанын білмейтініне бәс тіге аламын. Елестететіп көріңізші, сізге АБС деген диагноз ( қателесіп ) қойды, содан кейін барып сізде глютенге сезімталдық бары анықталады.
Алайда мен мұның сирек кездесетін оқиға екенін атап өтуім керек ( және глютеннен бас тарту – бұл АБС-ның емі емес, себебі – ол емі жоқ өте күрделі ауру ). Келтірілген мысалдар – ерекшелік емес. Мұндай ұқсас схемаларды мен көп емделушімнен байқадым. Олар маған әртүрлі шағымдармен келеді, бірақ олардың бәріне ортақ бір нәрсе бар, ол – глютенге сезімталдық. Менің ойымша, глютен – бұл қазіргі заманғы у және бұл бағыттағы зерттеулер дәрігерлерді ми қызметінің бұзылулары мен аурулар туралы бүкіл түсінікті қайта қарауға итермелеуі тиіс. Бұл жаңалықтың жағымды тұсы – бір ғана рецепті: глютенді тұтынбау арқылы көптеген ауруды емдеуге және кейбір жағдайларда аурудан мүлде айықтыруға мүмкіндік береді. Кез келген дұрыс тамақтануға арналған дүкен немесе тіпті қарапайым азық-түлік дүкеніне барып көріңізші, глютенсіз тағамдардың көптігіне өзіңіз таң қаласыз. Глютенсіз өнімдердің саудасы соңғы бірнеше жылда күрт өсіп кеткен; бұл санаттағы әлемдік нарық 2020 жылдан әрі қарай 7,5 миллиард доллардан асады делінген. Көп адам глютенсіз тағамды таңдайды. Бұл қайдан пайда болды? Бұқаралық ақпарат құралдарының маңызды рөл атқаратыны сөзсіз. Танымал сарапшылар, спортшылар және атақты адамдар глютеннен бас тартудың тигізген пайдасы туралы айтады.
Бірақ мұндай өмір салтына қатысты да сұрақтар туындайды. Тақырыптары « Глютенсіз диета жүрек ауруларымен байланысты » дегендей айқайлап тұратын. The Independent басылымы одан әрі асырып « Жүрек аурулары қаупін арттыруы мүмкін Гвинет Пэлтроу мен Рассел Кроу жақсы көретін сәнді глютенсіз диеталар » деген тақырып қойды. Сонымен? Глютенді тағамдардан бас тарту күшәлә мен сынаптан улану қаупін арттырады деген мақалалар туралы не деуге болады? Осы мәлімдемелерді қарастырып көрейік. Глютеннің байланысы мен жүрек мәселесі жөніндегі талқылаудан бастайық. Миға сыймайтын мәлімдемелердің авторлары айтқан еңбектерге жүгінсек, мынаны оқимыз: « Глютенді ұзақ уақыт тұтынудың жүректің ишемиялық ауруына қатысы жоқ. Алайда глютеннен бас тарту пайдалы тұтас дәндерді қабылдауды азайтады, бұл өз кезегінде жүрек-қан тамырлары ауруларының қаупін арттыруға әсерін тигізуі мүмкін » ( бұрындары The British Medical Journal атанған, қазіргі The BMJ басылымы жариялаған Колумбия және Гарвард университеттері ғалымдарының жүргізген ықпалды зерттеуін келтіріп отырмын ). Жалпы, глютеннен бас тартқандар азықтық талшықты аз тұтынады. Олар көбінесе « глютенсіз » деп аталатын өнімдерді тұтынуға көшеді, бірақ ол жоқ жерде трансмайлар, қанттар мен жасанды қоспалар сияқты басқа жағымсыз ингредиенттер болады.
Азықтық талшық қабыну мен ішек бактерияларының көбеюін төмендетуде маңызды саналады, бұл сонымен қатар олардың азаюына ықпал етеді. Негізгі мәселе мынада: глютеннен бас тартқан кезде сіз құрамында глютені жоқ азықтық талшықтарды көп тұтынатындығыңызға көз жеткізуіңіз керек. Бұл зерттеу авторлары көрсеткендей дұрыс қорытынды. Бір минут ойланыңызшы, бұл жерде арнайы түсіндірудің қажеті жоқ. Бір нәрседен бас тарту улы заттардың әсерін қалай арттырады? Зерттеу расымен де глютенді пайдаланбайтын адамдарда бұл аурулардың жоғары деңгейде болатынын анықтады, бірақ мұның себебі – олардың құрамында ұлпасы бар дәндердің орнына басқа ластанған тағамдарды көбірек тұтынуы. Мысалы, глютеннен бас тартқандар арасында күріш кең қолданысқа ие, алайда күрішті көп жейтіндердің күшәладан улану қаупі жоғары екендігі туралы дәлелдер де бар. Осымен бітті. Осы сұрақтардан бастау керек еді. Енді ғылыми қауымдастықтың глютен туралы айтқандарына тоқталайық. Целиакия ауруынан оның қандай айырмашылығы бар? Глютеннің несі жаман? Біз оны әрдайым тұтынып жүрген жоқпыз ғой? Ал « замануи дәндер » дегенде мен нені меңзеймін? Қарастырып көрейікші. ГЛЮТЕНДІ ЖЕЛІМ Глютен латын тілінен аударғанда « желім » дегенді білдіреді.
Бұл күрделі ақуыз, ол нан пісіргенде, крекер, бәліштер мен пицца қамырын дайындау кезінде жабысқақ зат ретінде ұнның басын біріктіреді. Жұмсақ тоқашты жеген кезде немесе пиццаның қамырын жайып тұрғанда глютенге алғыс айтуыңыз керек. Глютен бидай ұнын ашытқымен араластырғанда нанның көтерілуіне мүмкіндік беріп, қамырдың ашу барысында негізгі рөл атқарады. Су мен бидай ұнынан қамыр илеп, оны шар тәрізді дөңгелектеп алып, содан кейін ағынды сумен шайыңыз. Крахмал мен талшық жойылады да, сіздің қолыңызда ақуыздардың жабысқақ қоспасы қалады. Көп адам глютенді бидай мен бидайдан жасалған өнімдерден тұтынады, бірақ ол қара бидай, арпа, жабайы бидай ( спельт ) және ірі дәнді бидай ( камут ) сияқты дәндерде де кездеседі [ 13 ]. Сонымен қатар глютен – планетамыздағы ең көп таралған тағамдық қоспалардың бірі, ол тек тағамда ғана емес, сонымен қатар жеке гигиена құралдарында да қолданылады. Оны жұмсақ ірімшіктерді дайындау үшін сенімді тұрақтандырғыш ретінде және маргариннің тегіс құрылымын сақтау үшін қолданады, ол соустар мен құймалардың қатып қалуына жол бермейді. Глютен шашқа арналған кондиционерлер мен кірпікке көлем беретін сүрменің ( тушь ) құрамында да кездеседі.
Кез келген басқа ақуыз сияқты, ол да аллергиялық реакция тудыруы мүмкін. Дегенмен мәселенің ауқымын толығырақ қарастырайық. Глютен – бұл бір ғана молекула емес, ол глютениндер мен глиадиндер деп аталатын ақуыздардың екі негізгі тобынан тұрады. Адам осы ақуыздарға немесе глиадин түзетін он екі кішірек компоненттің біріне сезімтал болуы мүмкін. Олардың кез-келгені қабынуға әкелетін реакция тудыруы ықтимал. Мен пациенттермен глютен сезімталдығы туралы сөйлескенде, олар әдетте: « Бірақ менде целиакия ауруы жоқ. Мен тексерілдім! », – деп айтуға асығып тұрады. Целиакия ауруы мен глютен сезімталдығының арасындағы үлкен айырмашылықты түсіндіру үшін көп күш қажет. Целиакия ауруы – глютен сезімталдығының төтенше көрінісі және бұл глютенге аллергиялық реакция аш ішекке зақым келтіргенде пайда болады. Бұл глютенге ең күшті реакциялардың бірі. Көптеген сарапшы әлемдегі әрбір 100 адамның біреуі целиакия ауруымен ауырады деп санаса да, бұл бағалау консервативті: дәлірек айтқанда, шамамен отыздан бір адам, өйткені олардың көпшілігіне диагноз қойылмайды ( АҚШ-та 2,5 миллион адам диагнозсыз қалады деп есептеледі ). Тек генетикалық себептер бойынша әрбір төртінші адам глютенге осыл келеді, әсіресе солтүстік еуропалық адамдар.
Сонымен қатар адамда глютенге төзбеушіліктің әлсіз нұсқаларын кодтайтын гендер болуы мүмкін, бұл глютенге сезімталдықтың кең спектрінің көзі саналады. Целиакия ауруы тек ішекке зиян келтіріп қана қоймайды. Ауру гендері белсендірілгеннен кейін глютен сезімталдығы тері мен шырышты қабыққа әсер ететін және ауызды күлдірететін жазылмайтын ауруға айналады. Целиакия сияқты аутоиммунды ауруға экстремалды реакциялар бастама болса да, глютен сезімталдығын түсінудің кілті – тіпті аш ішек толық зақымдалған болса да, ол кез келген мүшеге әсер етуі мүмкін. Классикалық анықтамада адамда целиакия ауруы жоқ бола берсін, бірақ глютенге сезімталдығы бар болса оның организміне, оның ішінде миына да қауіп төнеді. Бұл тамақ сезімталдығы әдетте иммундық жүйенің жауабы екенін түсінуге көмектеседі. Егер денеде азық компоненттерін сіңіруге қажетті ферменттер жоқ болса, осылай болады. Глютен жағдайында оның « жабысқақтығы » қоректік заттардың сіңуіне кедергі келтіреді. Нашар қорытылған тағам иммундық жүйені әрекетке итермелейтін паста тәріздес затқа айналады, осының кесірінен аш ішектің шырышты қабығына зиян келеді. Нәтижесінде ішіңіз ауырып, жүрегіңіз айнып, диарея, іш қату және басқа да бұзылулар пайда болады.
Дегенмен ішек бұзылуының белгілері бәрінде бірдей байқала бермейді, алайда адам оргинизмінде білінбейтін шабуылдар жүріп жатуы мүмкін, атап айтсақ, жүйке жүйесіне әсер етеді. Дене тағамға теріс жауап бергенде, ол тағамның бөлшектерін жау деп белгілейтін қабыну молекулаларына бағытталған зиянды бақылауға тырысады. Нәтижесінде иммундық жүйе қарсыластың көзін жою үшін қабынуды тудыратын заттарды, оның ішінде өлтіргіш жасушаларды жіберуді жалғастырады. Мұндай процесс ішек қабырғаларын зақымдайды да, біздің тіндерге жиі зақым келтіреді. Бұл « ішектің асқан өткізгіштік синдромы » деп аталады. Мұндай жағдайда сіз өте әлсірейсіз және болашақта басқа да тағамлық сезімталдыққа душар боласыз. Қабыну шабуылы әртүрлі аутоиммунды аурулардың қаупін арттырады. Өздеріңіз білетіндей, мидың жұмысының бұзылуларының кілті – қабыну. Иммундық жүйе организмдегі қандай да бір затқа реакция білдіру арқылы оны қоздырады. Иммундық жүйенің антиденелері адамға аллергия беретін ақуыздармен немесе антигендермен байланысқа түседі және цитокиндер деп аталатын түрлі химиялық заттарды бөлетін қабыну реакцияларының ағыны іске қосылады. Атап айтқанда, глютенге сезімталдық глютен компоненттерінің бірі – глиадинге арналған антиденелердің көбеюінен туындайды. Антидене осы ақуызбен біріккен кезде ( антиглиадинді антидене түзеді ) арнайы гендер иммундық жасушалардың ерекше түрінде қосылады.
Бұл гендер белсендірілгеннен кейін қабыну цитокиндері жиналып, миға шабуыл жасайды. Цитокиндер – мидың антагонистері, олар тіндерді зақымдайды және олардың кесірінен ( әсіресе шабуыл ұзаққа созылған жағдайда ) ми дисфункция мен аурудың алдында қорғансыз болып қалады. Ондаған жыл бойында зерттелген антиглиадин антиденелерінің тағы бір мәселесі – оларды мидағы белгілі бір ақуыздармен тікелей біріктіруге болады: олар құрамында глютені бар тағамдық глиадин ақуыздарына ұқсас, бірақ антиглиадин антиденелері айырмашылықты көрмейді. Бұл сонымен қатар қабыну цитокиндерінің түзілуіне алып келеді. Осыны ескерсек, Альцгеймер ауруы, Паркинсон ауруы, ауыр депрессия, склероз және тіпті аутизм кезінде цитокиндердің көбеюі таңғаларлық жағдай емес. Бір зерттеуде амиотрофиялық бүйірлік склероз диагнозы қойылған ( бұл Лу Гериг ауруы деп те айтылады ) кейбір адамдарда жай ғана глютенге сезімталдық бар екені анықталған және глютенді тамақтанудан алып тастаған кезде симптом да жойылған. Күнделікті жұмыстары ми жұмысының « шығу тегі белгісіз » бұзылуына байланысты адамдар үшін дәрігер Хадживасилиудың мәлімдемесі иммундық жүйесі глютенге теріс әсер ететін адамның 99 % -ның бұл туралы білмейтінін ескерсек, ерекше қорқынышты естіледі. Хадживасилиу сонымен қатар « неврологиялық ауру – бұл глютен сезімталдығының негізгі, кейде тіпті жалғыз көрінісі болады » дейді.
Басқаша айтқанда, глютенге сезімталдығы бар адамдар асқазан-ішек жолдарының ауруынсыз-ақ ми жұмысындағы проблемаларды бастан кешіреді. Маған дәрігер Хадживасилиудың өз әріптестерімен бірге 2002 жылы Journal of Neurology, Neurosurgery, and Psychiatry журналындағы Gluten Sensitivity as a Neurological Illness ( « Глютен сезімталдығы неврологиялық aypy ретінде » ) деген мақаласында мына деректерді келтіргені ұнайды: Эволюциялық өлшем бойынша адамның рационында кейін пайда болған ( шамамен 10 мың жыл бұрын ) қарапайым тағамдық ақуыз тек ішек ауруларын ғана тудырып қоймай, сонымен қатар тері мен жүйке жүйесіне кесірін тигізетінін түсіну үшін 2000 жылға жуық уақыт қажет болды. Глютен сезімталдығының неше түрлі неврологиялық көріністері ішекке әсер етпей-ақ пайда болады, сондықтан неврологтар бұл аурудың әдеттегі неврологиялық белгілері мен диагноз қою жолдары туралы білуі керек. Аталмыш мақаланы алдыңғы зерттеулердің керемет қорытындыларымен аяқтаған: « Генетикалық тұрғыдан қарағанда әлсіз адамдардағы глютен сезімталдығын иммунологиялық реактивтілік қабілетінің жоғарылауы ретінде қараған дұрыс. Бұл ішекке әсер ету дегенді білдірмейді. Глютенге сезімталдық дегенді жалпы аш ішектің ауруы ретінде қарастыру қате түсінік ».
Жоғарыда айтылғандай, мен енді глютенге сезімталдық тесттерін ұсынбаймын, өйткені тіпті егер сізде целиакия ауруы болмаса да, алдыңғы сынақтар қорытындысы мұндай сезімталдықты көрсетпесе де сіз өз сезімталдығыңызды ескеріп, одан мүлде аулақ болуды ойлағаныңыз орынды. Дәрігер Джастин Холлон бастаған топтың зерттеулері глиадиннің қаншалықты кең көлемде зиян келтіретінін, тіпті аутоиммундық бұзылулар мен қатерлі ісіктің себепшісі болатынын көрсетті. Қысқаша айтқанда, глиадин ішектің шырышты қабығын бұзатын және оның өткізгіштігін арттыратын зонулин деп аталатын ақуыздың өндірілуіне бастама болады. Шырышты қабықтағы ақаудың кесірінен оның ішінде болуға тиісті заттар қанға өтіп, қабынуға ықпал етеді. Зонулиннің организмге әсері деген жаңалық ғалымдарды ішектің өткізгіштігін тудыратын аурулармен күресуге шабыттандырды. Мынаны қарасаңызшы, целиакия, 1-типті қант диабеті, ревматоидты артрит, ұмытшақтық және ішектің қабынуы сияқты аутоиммунды аурудың көпшілігі зонулиннің деңгейі өте жоғары болуымен және ішектің өткізгіштігі жоғары екендігімен ерекшеленеді екен. Зонулиннің күштілігі соншалық – зертханаға алынған жануарлар оның әсеріне ұшыраған кезде оларда 1-типті қант диабетін тез дамытады екен. Бұл токсин ішектің өткізгіштігін арттырады, ал жануарлар инсулин өндіруге жауап беретін жасушалар инсулоциттерге антидене шығара бастайды.
Фасаноның зерттеуінен: « Глиадиннің әсер етуі целиакия ауруының бар-жоғына қарамастан, барлық адамда ішектің өткізгіштігін арттырады », – деген қорытынды шығады. Бұл біздің бәрімізде глютенге белгілі бір сезімталдықтың бар екенін білдіреді. Глютеннің құрамына кіретін глиадин ақуызы ішекке елеулі жағымсыз салдарын тигізетін заттардың ішек қабырғасы арқылы енуі мүмкін жағдай тудырады. Бұл кітаптың бірінші басылымы шыққаннан бері глютен ( және нақты глиадиннің ) мен ішектің өткізгіштігінің байланысын растайтын көптеген зерттеулер пайда болды, бұл қабынудың асқынуының негізі екенін білеміз. Ал бұл ауру целиакия ауруына қарағанда адамға алты есе көп әсер етеді екен. Бұл мәлімдеме целиакия ауруы жоқ адамдарда иммундық жүйенің күштілігіне байланысты ішекте жасушалық бұзылулардың белгісі көрініс табатынын айқындаған кезекті бір зерттеудің ізін ала пайда болды. Зерттеу жұмысын беделді мекеме – Колумбия университетінің медициналық орталығының мамандары жүргізген. Ішектің өткізгіштігін өлшеу Ішектің өткізгіштігін тексерудің бір әдісі - қандағы дипополисахаридтерді ( ЛПС ) іздеу. ЛПС липидпен ( маймен ) біріккен полисахаридтен тұрады және ішектегі кейбір бактериялардың сыртқы мембранасында кездеседі. Олар осы бактерияларды өт қабындағы өт тұздарымен қорытылудан қорғау қызметін атқарады. Ішекте мұндай бактериялар өте көп – бүкіл ішек флорасының 50-ден 70 % -на дейін бодады.
Адайда ЛПС қабыну реакциясын соншалықты күшті тудыратындықтан, олар эндотоксин, яғни іштен шығатын токсин болып саналады. Зертханаларда әртүрлі аурулар - Альцгеймер ауруы, ұмытшақтық, ревматоидты артрит, қызыл жегі, депрессия және тіпті аутизмді зерттеу үшін қолданыдатын модельдер денедегі « қабыну нүктесін басу » қабілетіне байланысты ЛПС-ны пайдаланады. Қалыпты жағдайда ішек төсемесі болып тұрған жасушалар арасындағы тығыз бөлшектер липоподисахаридтердің қанға түсуіне жол бермейді. Адайда, өзіңіз түсініп отырғаныңыздай, егер ішек жасушалары өткізгіш болып, тығыз бөлшектер зақымдалса, онда қабынуға ықпал етіп, зақымдайтын ЛПС қан айналым жүйесіне өте алады. Қандағы ЛПС деңгейі жалпы қабынуды ғана емес, сонымен қатар ішек айналымын да көрсетеді. Альцгеймер ауруы, амиотрофиядық бүйірлік склероз, ауыр депрессия және тіпті аутизмі бар науқастарда да ЛПС деңгейі көбіне жоғары болады. Глютен сезімталдығын егжей-тегжейлі талқыламас бұрын глютен сезімталдығының соңғы нұсқасы целиакия ауруын қарастырайық. ЦЕЛИАКИЯ: ЗЕРТТЕУ ТАРИХЫ Медициналық әдебиеттерде глютен сезімталдығы мен неврологиялық бұзылыстар арасындағы байланысқа аз көңіл бөлінгенімен, біз осы тақырып бойынша білім жинақтау үрдісінің ежелгі дәуірден басталатынын байқай аламыз. Мұндай дәлелдердің бұрыннан бар екені белгілі, тек осы уақытқа дейін құжат жүзінде ұсынылмай келген.
Ақыр соңында, біздің глютенге ең күшті реакция – целиакия ауруы мен неврологиялық проблемалар арасында байланыс орната алатынымыз, жалпы жұрт үшін, тіпті целиакия ауруына ұшырамаған адамдарға да маңызды болады. Целиакиямен ауыратын науқастарды зерттеу ұзақ уақыт бойы жасырын болған глютен қаупін анықтауға мүмкіндік берді. Целиакия « жаңа » ауру болып көрінуі мүмкін, бірақ оның алғашқы сипаттамасын біздің заманымыздың I ғасырында Каппадокиядан келген көрнекті грек дәрігерлерінің бірі Аретей қояншық, бас ауруы, бас айналу және сал ( паралич ) сияқты неврологиялық кінәраттарды қамтыған трактатта айтып кеткен. Аретей « целиакия » ( грек тілінен – « құрсақтық » ) сөзін алғаш рет қолданған. Бұл кеселді сипаттаған кезде ол: « Ас қорыту мүшесі болғандықтан қарын ас қорытумен айналысады, егер науқастың іші өтсе, сонымен қатар егер науқастың жалпы жүйесі дененің атрофиясы кесірінен әлсіреген болса, іштің созылмалы сипаттағы ауруы пайда болады », – деп жазған. XIX ғасырда голланд тіліндегі sprow сөзінен шыққан целиакия ауруының классикалық симптомы – созылмалы диарея дегенді білдіретін sprue термині ағылшын тілінде пайда болды.
Ағылшын педиатры Сэмюэл Ги целиакиямен ауыратындар үшін диетаның маңыздылығын алғашқылардың бірі болып мойындады; ол 1887 жылы Лондон ауруханасында оқыған дәрісінде балалардағы осындай жағдайды сипаттады. Дәріс барысында ол: « Егер науқасты емдейтін мүмкіндік болса, онда оны диетамен емдеу керек », – деп атап өтті. Алайда сол кезде аурудың себебі неден екенін ешкім тап басып айта алмағандықтан, ем іздеу барысында ұсынылған тамақтануды өзгертуге қатысты ұсыныстар нақты бола қоймады. Мысалы, Дәрігер Ги ешқандай зиян келтірмейтін жеміс-жидектер мен көкөністерге тыйым салғанымен, қуырылған нанның жұқа тілімдерін жеуге рұқсат берген. Оған әсіресе « күніне бір кварта [ 14 ] сапалы голландиялық мидиймен тамақтандырғанда ауруынан сауығып, бірак, мидий маусымы аяқталғанда қайтадан ауырып қалған » ( мүмкін, қайтадан нан жейтін болған шығар ) баланы емдеу қатты әсер еткен. Бұл кінәрат туралы бірінші талқылау Америка Құрама Штаттарында 1908 жылы, дәрігер Кристиан Гертер целиакия ауруы бар балалар туралы кітап жазған кезде пайда болды, оны ол ішек инфантилизмі деп атады. Ол да өзінен бұрынғылар сияқты бұл балалардың қалыпты дамымайтынын және көмірсуларға қарағанда майларға төзімді екендіктерін айтқан.
Мұндай диетаның уақыттың сынағына төтеп бере алатынын елестету қиын болса да, ол целиакия ауруының нақты себебі анықталғанша танымал болып қала берді. Бірнеше ондаған жыл өткен соң, 1940 жылдардың соңында голландиялық педиатр Виллем-Карел Дике [ 15 ] целиакия ауруын бидай ұнымен байланысты деді. Ол кезге дейін дәрігерлер мәселенің көмірсуларға байланысы болуы мүмкін деп күдіктенген, бірақ бидаймен тікелей байланысы туралы біле қоймаған еді. Бұл жаңалық қалай пайда болды? Сонымен қатар ол бидай қайтадан пайда бола салысымен, өлім-жітімнің бұрынғы деңгейге көтерілгенін айтқан. Ақырында, 1952 жылы Бирмингемдегі британдық дәрігерлер тобы, оның ішінде Дике де бар, хирургиядағы науқастардан алынған ішектің шырышты қабық үлгілерін зерттеген кезде бидай ақуызын тұтыну мен целиакия ауруы арасындағы байланысты анықтаған. Себебі егер бидай қайтадан қолжетімді болғаннан кейінгі өлім көрсеткішінің бұрынғы деңгейге қайта оралуын құжаттап алу маған да бұған басқаларды сендіру тіпті қиын, болмаса мүмкін емес еді. Алайда тіпті сыншылардың өзі бидайдың рөлін анықтаудың маңыздылығын жоққа шығара алмайды. Мамандар целиакия мен неврологиялық аурулар арасындағы байланысты қашаннан бері байқай бастаған? Зерттеу іздері біз ойлағаннан да әрірек уақытқа апарады.
Алғашқы жүйеленбеген мәлімдемелердің өзі жүз жылдан астам уақыт бұрын пайда бола бастапты, ал XX ғасырда дәрігерлер целиакиямен ауыратын науқастарда осындай бұзылыстар болатынын байқады. Алайда бастапқыда неврологиялық бұзылыстар мен целиакия ауруы арасындағы байқалған өзара байланысты негізінен ішек проблемаларына байланысты қоректік заттардың жетіспеушілігінен болады деп санаған. Белгілі бір ингредиенттің жүйке жүйесіне зиянын тигізетіні дәрігерлердің ойына келмеді. Қабынудың рөлін түсінбей тұрып бұл әңгімеге әлі ерте болатын. Зерттеулер « электролиттердің сарқылуы » негізінен мидың зақымдануын ішектің қоректік заттарды сіңіре алмауынан туындайды деп есептейді. Глютен сезімталдығы мен ми арасындағы байланыстың мәнін терең түсініп және толыққанды түсіндіру үшін маңызды технологиялық прогресс қажет болды. Целиакия ауруы туралы түсініктің өзгеруі салыстырмалы түрде жақында ғана пайда болды және бұл сенсацияға айналды. Атаксия – бұлшықеттің ерікті қозғалысын басқара алмау мен тепе-теңдікті сақтау қиындығы, көбінесе бұл ми қызметі бұзылуының салдарынан болады. Бұл зерттеуде ғалымдар целиакия симптомдары пайда болғаннан немесе жағдайы нашарлағаннан кейінгі екі жыл ішінде танымдық әрекеті қатты нашарлаған он үш науқасты бақылауға алған. Бұл науқастар көбінесе амнезия, сананың шатасуы мен жеке тұлғасының өзгеруіне байланысты медициналық көмекке жүгінген.
Дәрігерлер целиакия ауруының барлық жағдайларын аш ішектің биопсиясы арқылы растады; танымдық әрекетінің бұзылулары басқа себептерге байланысты болуы мүмкін науқастар бұл зерттеуге қатыстырылған жоқ. Талдау науқастардың жағдайы қоректік заттардың жетіспеушілігіне байланысты емес екенін айқын көрсете отырып, бұрынғы түсініктерді жоққа шығарды. Оның үстіне, бақылаудағылардың барлығы ақылдың азуынан зардап шегетіндей қатты қартайған адамдар емес ( танымдық бұзылу белгілерінің басталатын уақыты 45 жастан 79 жасқа дейінгі аралықта болды, орташа көрсеткіші 64 жас ). Бұқаралық ақпарат құралдарының ақпаратына сәйкес, зерттеушілер тобының құрамында болған Мэйо клиникасының гастроэнтерологы Джозеф Мюррей: « Целиакия ауруы мен перифериялық невропатия сияқты неврологиялық проблемалар туралы осы уақытқа дейін көп жазылды... бірақ мидағы мәселенің осы деңгейі – яғни біз байқағандай танымдық бұзылыстар бұрын болмаған еді. Мен целиакиямен ауыратындардың танымдық әрекеті нашарлағандары көп болады деп ойламаппын », – деп жазған. Марри целиакия ауруы симптомдарының басталуы немесе күшеюі мен танымдық әрекеттің төмендеуі арасындағы байланыстың « кездейсоқ » болуы екіталай деп санайды, өйткені бұл байланыс екі жыл бойы бақылауда болған. Зерттеудің таңғаларлық тұсы – глютенсіз диетаға ауысқан пациенттердің кейбірінің психикалық көрсеткіштері айтарлықтай жақсарған немесе тұрақталған болуы мүмкін. Зерттеушілер танымдық бұзылуды қайтарудың жолын тапқан болуымыз мүмкін деген қорытындыға келеді.
Бұл ең маңызды жаңалық. Heгe? Қазіргі кезде деменцияның оңай емделетін түрлері аз. Егер біз аурудың асқынуын тоқтата алатын болсақ және кейбір жағдайларда процесті кері қайтара алсақ, онда танымдық бұзылулар болған кезде целиакия тесті міндетті түрде өткізілуі керек. Сонымен қатар бұл целиакия ауруы мен когнитивті функциялардың төмендеуі арасындағы байланыстың кездейсоқтығына қарсы тағы бір дәлел болады. Бұл байланыстың ғылыми негіздемесі туралы сұрағанда, дәрігер Марри қабыну цитокиндерінің ықтимал әсері – мидағы мәселені тудырушы қабынудың химиялық тасымалдаушысы деп көрсетті. Мен бұл зерттеудің тағы бір қырын атап көрсеткім келеді. Емделушілердің миын тексергенде, ғалымдар ақ заттардағы өзгерісті байқаған, оларды шашыраңқы склероз деп қабылдауға да немесе тіпті кішігірім инсульттің іздері десе де болатындай. Сондықтан да алдыма келген « шашыраңқы склероз » диагнозы бар барлық науқастарды мен глютенге сезімталдық сынағынан өткіземін. Мидағы кінәраттың шашыраңқы склероздан емес, глютенге сезімталдықтан туындайтын кезі аз емес екен. Қуанышымызға орай, глютенсіз диета олардың денсаулығын қалпына келтіреді. Мэйо клиникасының 2006 жылғы есебінен кейін көптеген маман глютенді тұтыну мен неврологиялық бұзылыстардың арасындағы байланысты құжат жүзінде растады. Медицинаның сөздік қорына тіпті « глютенді атаксия » деген термин енгізілді.
КЕҢ АУҚЫМДЫ КӨРІНІС Мен сіздерге осы тараудың басында бір жас жігіт туралы айтып едім ғой, естеріңізде ме? Оған бастапқыда « дистония » деп аталатын қозғалыстың бұзылысы диагнозы қойылған. Ол бұлшықеттерінің тонусын басқара алмайтын; бүкіл денесінде болатын қатты спазмдар оны азапқа салып, қалыпты өмір сүруіне кедергі келтірген. Негізі мұндай жағдайды көбіне неврологиялық аурулардың кесірінен немесе дәрі-дәрмектің жанама әсерінен болады десе де, мен дистонияның және басқа да қозғалыстың бұзылуларының көптеген жағдайларына глютен сезімталдығы себеп болады деп ойлаймын. Ол оқиғада жігіттің ас мәзірінен глютенді алып тастағаннан кейін бұлшықетінің түйілуі мен дірілі бірден тоқтады. Бұдан басқа да жоғарыда айтылған атаксия; миоклонус, бұлшықеттің түйіліп жиырылуымен сипатталатын тағы басқа ауру; эпилепсияның жекелеген түрлері қозғалыс бұзылыстары кезінде қате диагноз қойылып жатады. Мұндай кезде әдетте емделушінің глютенге сезімталдығын тексерудің орнына түсініксіз неврологиялық бұзылыстарға жатқыза салады. Бұрын менің операциядан бас тартып, ұстамаларын бақылау үшін күнделікті дәрі қабылдайтын, эпилепсиямен ауыратын бірнеше пациентім болды. Тамақтанудағы өзгерістерден кейін олар ұстамаларынан толықтай арылды. Дәрігер Хадживасилиу де басы ауыратын науқастардың ми аруларын зерттеген кезде глютен сезімталдығынан туындаған көптеген ауытқуларды жазып алған. Оны байқау үшін ешқандай қырағылықтың да қажеті жоқ. Бір мысалды қарастырайық.
Глютен сезімталдығы мен басы ауыратын адамның ( сол жақта ) дені сау адаммен ( оң жақта ) салыстырғандағы ақ заттардың ( нұсқағыш ) күрделі өзгерістерін көрсететін МРТ суреттері. Дәрігер Хадживасилиу глютенсіз диетаның глютенге сезімтал науқастардың бас ауруларын толығымен айықтыратынын бірнеше рет көрсетті. Танымдық бұзылулардың айқын белгілері мен глютенге сезімталдығы бар науқастар туралы оның жинаған деректерін, сондай-ақ олардың қалпына келген жағдайларын жоққа шығару мүмкін емес. Бұдан бұрын айтқанымыздай, целиакия ауруы туралы жаңа әрі маңызды нәрсенің бірі – оның тек ішекке ғана әсер етумен шектелмейтіндігі. Бірақ мен бұдан әрі де глютен сезімталдығынан әрқашан миға зақым келетінін айта беремін. Осы тақырыппен ұдайы шұғылданып жүрген нейробиолог Аристо Войдани Батыс елдерінде глютенге сезімтал адамдардың саны 30 % -ға жетуі мүмкін деп мәлімдейді. Крайстчерче ( Жаңа Зеландияда ) клиникалық және аллергиялық балалар орталығының дәрігері Родни Форд The Gluten Syndrome: A Neurological Disease ( « Глютен синдромы: неврологиялық сырқат » ) деген мақаласында: « Глютеннің негізгі мәселесі – оның организмдегі нейрондық желілерге араласуы болып отыр... Целиакиямен ауыратындарға да, басқаларға да глютен неврологиялық жағынан зиянын тигізеді », – деп жазды.
Ол « глютен әсерінен зақымдалатын негізгі жер – адамның жүйке жүйесінің түйіндері » екенін көрсете отырып, мақаланы: « Глютен жүйке жүйесіне көп зиян келтіреді. Глютеннің әрбір оныншы адамға әсер ететінін есептесек, оның халықтың денсаулығына тигізетін орасан зор әсерін елеусіз қалдыруға болмайды. Глютен синдромын түсіну бүкіләлемдік қауымдастықтың денсаулығы үшін маңызды », – деп аяқтайды. Неврологиялық көзқарас тұрғысынан, барлығымыздың да глютенге сезімтал бола алатынымызды көрсетейін деген салмақты себеппен сіздерге осы ақпаратты ұсындым. Біз бұл туралы көп біле бермейміз, өйткені оның сыртқы белгілері жоқ. Есіңізде болсын, қабыну іс жүзінде кез келген бұзылыс пен аурудың негізі болып тұр. Денемізге қабыну реакциясын тудыратын нәрсені енгізгенде, біз бас аурулары мен « мидың « атала » болуы сияқты созылмалы науқастардан бастап, депрессия мен Альцгеймер сияқты күрделі ауруларға дейін апаратын үлкен қауіпке тап боламыз. Тіпті глютенге сезімталдық пен мыңдаған жылдар бойы дәрігерлердің назарынан тыс қалған мидың ең жұмбақ кінәраттарын – шизофрения, эпилепсия, депрессия, биполярлық бұзылулар және кейіннен анықталған аутизм мен НЖҚБ арасындағы байланыстың бар екенін негіздей отырып дәлелдеуге болады. Олар целиакиямен ауырмаған баланың өзінде глютенге сезімталдықтан туындауы мүмкін психоз жайлы қорқынышты жағдайды хабарлады.
Глютеннің балада психоз тудыруы мүмкін деген ойдың өзі адамды шошытады. Біз осы сияқты тәуелділіктерді әрі қарай қарастырамыз. Қазір мен мәселенің ауқымын көрсеткім келеді, бұл жерде глютеннің тек бұзылысқа бейім миға ғана емес, сонымен қатар сау, қалыпты миға да әсер ететініне назар аудару керек. Генотиптік ( ДНҚ ) және фенотиптік ( сыртқы ортадағы гендердің әрекетінің көріністері ) көзқарас тұрғысынан қарағанда, біздің әрқайсымыздың бірегей екенімізді де ескеру маңызды болады. Бақылауға бағынбайтын қабыну бір адамды семіздік пен жүрек ауруына душар етсе, екіншісінде дәл сол мәселе аутоиммунды ауруға айналып кетеді. Бұл жағдайда қайтадан целиакия туралы әдебиеттерге жүгінуіміз қажет, өйткені целиакия ауруы қалыптан тыс жағдайды білдіреді. Ол целиакия ауруының бар-жоғына қарамастан, глютен тұтынатындардың барлығында бұзылыс барысында тән болатын жалпы жағдайларды анықтауға мүмкіндік береді. Мысалы, көптеген зерттеулер целиакиямен ауыратын науқастарда майларға, ақуыздарға және тіпті ДНҚ-ға зиянын тигізетін бос радикалдардың пайда болуы артқанын растайды. Оның үстіне, иммундық жүйенің глютенге реакция беруіне байланысты организм антиоксиданттарды өндіру қабілетін жоғалтады. Атап айтқанда, мидың маңызды антиоксиданты – глутатионның, сондай-ақ қандағы Е дәрумені, ретинол мен С дәруменінің деңгейі төмендейді, ал бұлардың барлығы бос радикалдарды бақылауы тиіс.
Глютеннің иммундық жүйені бұзатыны соншалық – ол өзінің табиғи қорғаныс қызметін толық атқара алмайтындай әсер тудырады. Ал енді өзіңіз ойлап көріңізші: егер глютенге сезімталдық организмнің иммундық жүйесін бұза алатындай болса, одан басқа тағы қандай мәселелерге ұшыратуы мүмкін? Сонымен қатар зерттеулер иммундық жүйенің глютенге реакциясы – цитокиндер деп аталатын қабыну сигналын беретін молекулаларды белсендіретінін және қабынуды тудыратын химиялық заттардың өндірілуінің артуына әкелетін ЦОГ-2 [ 16 ] ферментін ынталандыратынын көрсетті. Егер сіз целебрекс, ибупрофен немесе тіпті аспирин сияқты дәрі-дәрмектерді білетін болсаңыз, онда сіз қабыну мен дененің ауырсынуына жауап беретін ЦОГ-2 ферментімен де таныссыз. Бұл препараттар оның әрекетін тиімді түрде тоқтатады, осылайша қабынуды да азайтады. Сонымен қатар целиакия ауруы бар науқастарда басқа да қабыну көзі – ФНО-а [ 17 ] затының деңгейі жоғары болатыны анықталды. Цитокин деңгейінің жоғарылауы – Альцгеймер ауруының және кез келген басқа да нейродегенеративті жағдайдың белгілерінің бірі. Глютенге сезімталдық – целиакия ауруы бар немесе жоқ болса да, нейродегенеративті жағдайлардың дамуының негізгі факторы саналатын қабыну цитокиндерінің өндірілуін арттырады деген қорытындыға келдім. Оның үстіне, қабыну ешбір мүшеге миға тигізгендей зиян келтірмейді. Бұл біздің организміміздегі ең белсенді мүшеміздің бірі, бірақ оның оқ өткізбейтін қорғанысы жоқ.
Гематоэнцефалдық бөгет [ 18 ] күзетші сияқты қызмет атқарып, қанның белгілі бір молекулаларының миға өтіп кетуіне мүмкіндік бермесе де, жүйеде қателердің болуын жоққа шығара алмайды. Көптеген заттар осы қақпалардан өтіп кетіп, жағымсыз әсерлер тудырып жатады. ҚАЗІРГІ ТАҒАМДАРДАҒЫ ГЛЮТЕННІҢ КӨПТІГІ Егер глютен соншалықты зиянды болса, біз оны жей жүріп, қалай ұзақ өмір сүре алдық? Жауап: Біз мұндай глютенді ата-бабаларымыз бидай өсіруді және одан ұн жасауды үйренгенге дейін тұтынған жоқпыз. Оның үстіне, бүгінгі күні біз жеп жүрген дәнді дақылдардың адам рационына шамамен 10 мың жыл бұрын енген дәндерге ұқсастығы шамалы ғана. XIX ғасырда Грегор Мендель өсімдіктерді будандастырып, жаңа сорттар алу бойынша өзінің әйгілі тәжірибелерін жариялағаннан бері біз ерекше дәм жасау үшін дәнді дақылдардың жаңа түрлерін таңдауды және араластырып қолдануды үйрендік. Адамның генетикасы мен физиологиясы іс жүзінде өзгеріссіз қалғанымен, біздің қоректік тізбегіміз айтарлықтай өзгеріске ұшырады. Қазіргі заманғы азық-түлік өндірісі, соның ішінде гендік инженерия, әсіресе будандастыру, бірнеше онжылдық бұрын өсірілген сорттарда табылған глютенге қарағанда, қолайлы глютені аз, құрылымдық жағынан түрлендірілген дәнді дақылдарды өсіруге мүмкіндік берді.
Ол өнімді молайтуды арттыруға бағытталды ма, әлде адамдардың талғамынан шығу болды ма, болмаса екі мақсат қатарынан қойылды ма – оны тек болжап қана білуге болады. Бір нәрсе анық: құрамында глютені бар заманауи дәндер бұрынғыдан да көбірек мәселе туындатып отыр. Қазіргі дақылдардың ( әсіресе бидайдың ) ежелгі аналогтарынан қаншалықты ерекшеленетіні туралы пікірталастар жалғасуда. Алайда соңғы 60 жыл ішінде глютенге сезімталдықтың жоғарылауы мен целиакия ауруымен сырқаттанудың төрт есеге өскенін жоққа шығаруға болмайды. Егер сіз бауырсақ, тоқаш, бәліш немесе круассан жеген кезде рақаттанып эйфория сезінетін болсаңыз, бұл сіздің қиялыңыздың ойыны емес. Олардың кейбіреуі миға өтіп алғаннан кейін мидың опиаттық рецепторларымен байланысып, рақат сезімін тудырады. Бұл есірткілер байланысатын рецепторлар, апиындық препараттар адамға рақат сыйлайды, бірақ тәуелділікке апарып соқтырады. Мұндай әсерді алғаш рет АҚШ Ұлттық денсаулық сақтау институтының дәрігері Кристина Зиудру мен оның әріптестері байқаған. Олар организмнің өзінен шығатын ауруды басатын табиғи дәрілер – эндорфиндерге қарағанда, миды зақымдайтын полипептидтерді экзогендік морфин тәрізді қосылыстар немесе қысқаша экзорфиндер деп атады. Экзорфиндер туралы ең қызықты нәрсе – ( бұл олардың миға әсерін растайды ) оларды налоксон және налтрексон сияқты опиатты тоқтатушы препараттармен « өшіруге » болады.
Оларды героиннің, морфиннің және оксикодонның әсерін жою үшін қолданады. Уильям Дэвис өзінің Wheat Belly кітабында бұл құбылысты былай сипаттайды: Сіздің миыңызға глютеннің әсері мынадай: ас қорыту мидың опиаттық рецепторларымен байланысатын морфин тәрізді қосылыстар түзеді. Бұл марапаттың қандай да бір түрін, қалыпты түрдегі эйфорияны ынталандырады. Әсер ету тоқтап қалса немесе тағам құрамында экзорфин шығаратын қоспалар болмаса, кейбір адамдар өте жағымсыз сезімдерді бастан кешіреді. Дегенмен барлық экзорфиндердің жағымды жанама әсерлері бола бермейді. Ғалымдар қазір нан және макарон сияқты тағамдардың қорытылуы ішек жолдарының шырышты қабатынан өтіп, қанға еніп қана қоймай, сонымен қатар қабынуды тудыруы мүмкін экзорфиндердің белгілі бір түрлерін қалай шығаратынын қарастыруда. Экзорфиндер – бұл глютен мәселесінің тағы бір сипаттамасы. Глютенді қорыту кезінде түзілетін экзорфиндер шизофрения және аутизммен ауыратын адамның ми-жұлын сұйықтығынан да табылған. Азық-түліктің белгілі бір түрлері қуанышты сезімдерді тудыратынын ескерсек, өндірушілердің тағамға мүмкіндігінше көп глютен қосуына тырысатынына несіне таңғаламыз? Дүниежүзінде глютенге толы тағамдарға тәуелді адам көп, олардың қабынудың жалынын үрлеп қана қоймай, сонымен қатар семіздік індетінің алдында тұрғаны да таңғалдыра ма? Меніңше, олай емес. Көпшілігіміз қант пен алкогольдің біздің бойымызда жағымды сезім тудыратынын білеміз және соған келісеміз.
Бірақ тұтасдәнді нан мен жылдам әзірленетін сұлы жармасы туралы не айтуға болады? Глютен сіздің биохимияңызды өзгертеді, мидағы ләззат пен әдеттену орталығына әсер етеді деген ойдың өзі біртүрлі болып көрінеді. Сонымен қатар қорқынышты тұсы бар. Егер глютен санаға әсер етсе және ғылым оны дәлелдесе, біз мұндай өнімдерге деген көзқарасымызды өзгертуіміз керек. Адамдардың глютені бар көмірсуларды тұтынғанын көру – олардың темекі шеккенін көрумен бірдей. Глютен – біздің буынның темекісі. Глютенге сезімталдықтың біз ойлағаннан әлдеқайда ауқымы кең. Ол барлық организміңізге түгелдей дерлік зиянын тигізеді және сіз ойламаған жерге жасырынады. Глютен дәмдеуіштерде, коктейльдерде, балмұздақта, тіпті косметика мен қол кремдерінде де кездеседі. Ол сорпаларда, тәттілендіргіштерде және соя өнімдерінде « тығылып жатады ». Тағамдық қоспалар мен рұқсаты бар дәрілік препараттарда да глютен жасырылған. Шынайы оқиға Отыз жыл бойы мен құрысулар, тремор және қатты үрейлі бұзылыстар сияқты әртүрлі аурудың зардабын шектім. Маған созылмалы шаршау синдромы және биполярлық бұзылыс диагнозы қойылды. Бұл маған елестету мүмкін емес ауыртпалық болды. Мен кәсіби скрипкашы, осы науқасыма байланысты және қолым дұрыс болмағандықтан, музыкадан бас тартуға мәжбүр болдым.
Қанымдағы қанттың қорқынышты деңгейде екенін алғаш білгенде, мен көмірсулар проблемасы бар екенін түсіндім. Содан кейін маған және менің отбасымдағы барлық адамға глютенге сезімталдық диагнозы қойылды. Содан кейін мен көмірсуы аз, майы жоғары ( « жақсы » май ) диетаға ауысып, пробиотиктерді көбірек жеу сияқты басқа да маңызды өзгерістерді жалғастырдым. Мен толығымен сауығып кеттім, қазір өзімді бала кезге қарағанда жақсы сезінемін. Мен қайтадан концерттерде өнер көрсетіп, құрысулардан, үрейленуден және өз-өзіме күмәнданудан толық құтылдым. Сонымен қатар мен өмір бойы артық салмақпен арпалысып келдім. Бір кездері тіпті семіз де болдым. Мен шамамен 35 келіге арықтадым және бірнеше жыл бойы осы салмақты ұстап тұра алдым! Менің жасым 47-де, бірақ мен ( бәрі айтатындай ) әлі қырыққа да толмаған сияқтымын! Присцилла Д. Соңғы 2,6 миллион жыл ішінде біздің ата-бабаларымыздың тағамы көбіне аң-құс еті, маусымдық өсімдіктер, көкөністер, кейде жидектерден тұрды. Бүгінгі таңда біздің тамағымыз ең алдымен дәнді дақылдарға негізделген және көмірсуларға бай тамақтар, олардың көпшілігінде глютен бар.
Бірақ глютен факторын алып тастағанның өзінде де бұлай тамақтану қауіпті, себебі ол ет, балық, құс еті және көкөністерге қарағанда, қандағы қант деңгейін әлдеқайда көтеріп жібереді. Қанттың деңгейі жоғары болса, қантты дене жасушаларына жылжыту үшін ұйқы безі шығаратын инсулин деңгейін көтереді. Қант неғұрлым жоғары болса, ұйқы безінен соғұрлым көп инсулин шығуы керек. Бірақ инсулин неғұрлым көп болса, жасушалардың оның сигналына сезімталдығы соғұрлым төмен болады. Қарапайым сөзбен айтқанда, жасушалар инсулиннің жолдауын ести алмайды. Демек, ұйқы безі естімейтін адам сияқты әрекет етеді – қаттырақ сөйлейді, яғни инсулин өндірісін арттырады, өмірге қауіп төндіретін процесті тудырады. Инсулин деңгейінің жоғарылауы жасушаларды инсулин сигналдарына одан да азырақ жауап беретін етеді, ал ұйқы безі қандағы қант деңгейінің төмендеуіне төтеп беріп, қажетті қант теңгерімін одан әрі сақтап, инсулин өндірісін одан әрі арттыру үшін артығымен жұмыс істейді. Тіпті қандағы қант қалыпты болса да, инсулин деңгейі көтеріледі. Жасушалар инсулин сигналына төзімді болғандықтан, біз бұл жағдайды « инсулинге төзімділік » деп атаймыз. Жағдайдың дамуына сәйкес, ұйқы безі мүмкіндігінше көп инсулин шығарады, бірақ ол да жеткіліксіз.
Осы кезде жасушалар инсулин сигналына жауап беру қабілетін жоғалтады, қандағы қант көтеріледі – адам 2-типті қант диабетіне ұшырайды. Жүйе іс жүзінде бұзылған және қандағы қант теңгерімін сақтау үшін сырттан қолдау ( қант диабетіне қарсы дәрі ) қажет болады. Есіңізде болсын, нандағы қанттың созылмалы жоғарылауынан зардап шегу үшін сізге диабетик болудың қажеті жоқ. Медициналық қауымдастық мүшелеріне лекция оқыған кезде мен өзімнің сүйікті слайдтарымның бірін – төрт қарапайым тағамның – тұтас дәнді нан тілімі, сникерс, бір ас қасық таза ақ қант және бананның фотосуретін көрсетемін. Содан кейін мен жиналғандардан қай өнімнің қантты барынша жоғарылататынын немесе қайсысының гликемиялық индексі жоғары екенін атауды сұраймын. Шкала 0-ден 100-ге дейінгі 100 бірлікке бөлінген; көрсеткіш неғұрлым жоғары болса, сол өнім қантты соғұрлым жылдам көтереді. Таза глюкозаның гликемиялық индексі 100-ге тең. Он жағдайдың тоғызында тыңдаушылар қате таңдау жасайды. Жоқ, бұл қант емес ( ГИ = 68 ), шоколад емес ( ГИ = 55 ) банан да емес ( ГИ = 54 ). Бұл айтарлықтай үлкен ГИ = 71-ге тең тұтасдәнді нан, бұл көрсеткіш жағынан ол аң нанмен теңеседі ( және көптеген адам мұны пайдалырақ деп санайды ).
Біз отыз жылдан астам уақыттан бері тағамдық қантқа қарағанда, бидайдың қандағы глюкоза деңгейін жоғарылататынын білеміз, бірақ сонда да бұл мүмкін емес деп ойлай береміз. Дегенмен кейбір тағамдардың бидайдан жасалған тағамдар сияқты қандағы қантты жоғарылататыны шындық. Глютенге сезімталдықтың жоғарылауы – заманауи модфикацияланған тағамдардағы глютеннің көп болуының нәтижесі ғана емес екенін атап өткен жөн. Қантты шамандан тыс көп тұтыну мен қабынуға қарсы тым көп тағам да бұл көрсеткіштің өсуіне ықпал етеді. Сонымен қатар геннің экспрессиясын өзгертетін және аутоиммундық жүйеде сигналдардың пайда болуына әсер ететін қоршаған ортадағы токсиндердің рөлін де айтпай кетуге болмайды. Осы факторлардың барлығы – глютен, қант, қабынуға қарсы тағамдар және сыртқы токсиндер қосылып, денеде және мида нағыз буырқанған боранның ұйытқуына себепші болады. Егер биологиялық боран тудыратын кез келген тағам денсаулыққа қауіпті болса, онда көмірсулар, тіпті « жақсы » көмірсулардың өзінің бізді өлтіріп жатқаны рас па деген маңызды сұрақ қойылуы керек. Қан құрамындағы қант, глютенге сезімталдық және қабыну туралы кез келген әңгіме сөзсіз көмірсулар мен олардың денеге және миға әсерлері төңірегінде болады. Келесі тарауда біз көмірсулардың көбінесе біздің миымыз жақсы көретін майдың есебінен неврологиялық аурулардың қаупін қалай арттыратынын қарастырамыз.
Көмірсуларды көп тұтынғанда біз миымыздың саулығы үшін қатты қажет майды аз жейміз. ГЛЮТЕНГЕ СЕЗІМТАЛДЫҚТЫҢ БЕЛГІЛЕРІ Жоғарыда айтып өткенімдей, мен бұдан былай глютенге сезімталдыққа тексерілуге кеңес бермеймін, мейлі бұл қан талдауы немесе тіпті аш ішектің биопсиясы болсын. Өзіңіз глютенді улы деп біліңіз. Болды. Төменде глютенге сезімталдықтан туындайтын белгілер мен аурулардың тізімі берілген. Сізге тіпті бұл тізімнің ешқандай тікелей қатысы болмаса да, сіз ол туралы білмесеңіз де, денеңіз бен миыңыз зардап шегіп жүруі мүмкін. ГЛЮТЕНДІК ТЕКСЕРІС Төменде құрамында глютені бар, организмге зиянды, сонымен қатар құрамында глютені жоқ тағамдардың тізімін ұсынамын. МЫНА ДӘНДІ ДАҚЫЛДАР МЕН КРАХМАЛДЫ ӨНІМДЕРДЕ ГЛЮТЕН БАР: булгур; бидай ұрығы; камут кускус; ұнтақ жарма; маца; Грэм ұны; бидай; қара бидай; спельта; тритикале; фарина; арпа; ТӨМЕНДЕГІ ДӘНДІ ДАҚЫЛДАР МЕН КРАХМАЛДЫ ӨНІМДЕРДЕ ГЛЮТЕН ЖОҚ: амарант; 98 аррорут; қарақұмық жармасы; киноа; картоп; жүгері; тары; күріш; сорго; соя; тапиока; теф.
МЫНА ӨНІМДЕРДЕ ГЛЮТЕН ЖИІ КЕЗДЕСЕДІ: хош иістендірілген кофе мен шай; арақ; дайын күйіндегі сорпалар мен көжелер ( өндірісте әзірленген ); қуырылған жаңғақтар; қуырылған көкөністер/темпура; сүттен жасалмаған кілегейдің орнын ауыстырғыштар; салаттарға арналған асқатықтар; шаянның, шошқаның етіне ұқсатып жасалған өнім; картоп тілімдері ( мұздатылған фри ); кетчуп; шұжық; ағаштың қабығанан қайнатылған газдалған ішімдік ( рутбир ); майонез; тұздықтар; балмұздақ; етті құймалар; жартылай фабрикаттар ( ет өнімдері ); шіркеуге апаратын шелпектер; сұлы және сұлы кебегі; нан ұнтағына аунатылған тағамдар; пісірілген бұршақ ( консервіленген ); сыра; ерітілген ірімшік, көк ірімшіктер; тез дайындалатын сусындар; сейтан; сироптар; кептірілген жемістер мен жаңғақтардың қоспалары; соя соусы және терияки соусы; уыт/уыт сығындысы; табуле; фрикаделькилер/етті нан; жеміс салмасы мен пудингер; хот-догтар; шоколадты сүт ( өнеркәсіптік препарат ); күш беретін кәмпиттер. БАСҚА ДА ГЛЮТЕН КӨЗДЕРІ: Дәрумендер мен қоспалар ( нұсқаулық, жапсырма қағазын оқып тексеріңіз ); Косметикалық құралдар, оның ішінде ерін далабы, ерінге арналған бальзам; Дәрі-дәрмек; Өздігінен жабыспайтын маркалар мен конверттер.
ГЛЮТЕН МЫНАДАЙ АТАУЛАРДЫҢ АРТЫНДА ЖАСЫРЫНЫП ТҰРУЫ МҮМКІН: Avena sativa ( егістік сұлы ); Hordeum distichon ( үлбір қабықты арпа ); Hordeum vulgare ( кәдімгі арпа ); Secale cereale ( қара бидай ); Triticum aestivum ( бидайдың жұмсақ түрі ); Triticum vulgare ( кәдімгі бидай ); амин-пептидті жиынтық; гидролизат; гидролизденген ақуыз; гидролизденген өсімдік ақуызы ( ГРБ ); гидролизденген мия экстракті; декстрин; ашытқы экстракті; карамельденген колер ( арпадан алынады ); мальтодекстрин; өзгертілген тағамдық крахмал; табиғи хош иістендіргіш; қоңыр күріштен жасалған шәрбат; токоферол/Е дәрумені; циклодекстрин; фитосфигнозиннің экстракті. Көмірсуларға құмарту мен майдан қорқу Нағыз дұшпан туралы шындық және сіздің миыңыздың сүйікті тағамдары Ешбір диета сізге майдан толығымен арылуға көмектеспейді, өйткені мидың өзі – таза май. Мисыз да сіз жақсы көрініңіз мүмкін, бірақ қолыңыздан келетіні тек сайлауға түсу ғана. Джордж Бернард Шоу Менің тәжірибемдегі ең жақсы нәтиженің бірі – глютеннен толығымен бас тарту және көмірсуларды майлармен алмастыру арқылы өмірлерін өзгертіп, денсаулығын жақсартқан адамдардың оқиғалары.
Мен мұның депрессиядан қалай арылтатынын, созылмалы шаршауды азайтатынын, 2-типті қант диабетінен кейінгі жағдайды жақсартатынын, обсессивті-компульсивті мінез-құлықты жойғанын және сананың сансырауынан биполярлық бұзылысқа дейін көптеген неврологиялық мәселелерді емдейтінін көрдім. Дегенмен біз тақырыбымызды әрі қарай жалғастыратын болсақ, мәселе тек глютенде емес. Биохимияны майды кетіру жағына ауыстыру ( соның ішінде « ешқашан кетпейтіндерді » қосқанда ), қабынуды азайту, ауру мен ми дисфункциясының алдын алу үшін теңдеудің тағы бір маңызды құрамы – көмірсулардың майларға қарсы екенін ескерту қажет. Бұл тарауда мен организмге көмірсулар неліктен өте аз, ал май неге өте көп мөлшерде қажет екенін түсіндіремін. Мен сондай-ақ көмірсуларды, тіпті глютенсіз болса да, тым көп тұтыну глютені шамадан тыс тағамдарды жеумен бірдей қауіпті екенін түсіндіріп беремін. Бұл, әрине, күлкілі, бірақ біз тамақтануға « ғылыми тұрғыдан » қарай бастағаннан бері денсаулығымыз нашарлап кетті. Біздің нені ішіп, нені жеу туралы шешімдеріміз мәдени дәстүрлерден бастап алысқа бармайтын тамақтану теорияларына негізделген қатаң есептеулерге дейінгі әртүрлі ақпараттарға негізделуі мүмкін. Сонымен қатар коммерциялық мүдделерді де ұмытпау керек.
Көмірсуларға толы таңғы асты өндірушілер ( өзіңіз баратын дүкеніңіздегі таңғы ас қораптары үйіліп жиналып тұрған сөрелерді қараңыз ) сіздің денсаулығыңызды шынымен ойлайды дегенге қалайша сенесіз? Менің ойымша, біз әр затты өзінің атымен атауға тиіспіз. Дәнді дақылдар – азық-түлік өндірушілер үшін ең тиімді кәсіптердің бірі болды. Арзан азықты ( өңделген астық ) бағасы қымбат құнды тарауға айнадыруға болады. Тағдыр тәлкегімен « Денсаулық және тамақтану институты » деп аталып кеткен General Mills компаниясының ғылыми-зерттеу секторында « жарма технологиясына » арналған тұтас бір бөлім бар. Онда жүздеген ғалым дүкен сөрелерінен өздерінің орнын ойып алатын, бағасы да қымбат, дәмді дәнді дақылдарды жасау деген біртұтас мақсатпен жұмыс істейді. Майкл Поллан « Омнивор диллемасы » атты кітабында өзінің сол жаққа барған сапарын сипаттай отырып, өндірістің жабайы құпиясы мен оның тапқан пайдасы туралы айтады. Тіпті оның өзі ғалымдарды өз жобалары туралы айтқызуға мәжбүрлей алмады. Соңғы бірнеше онжылдыққа көз жүгіртіп көрейік. Біздің көз алдымыздан жақсы тамақтану туралы көптеген идеялар өтті және біз бір нәрсені естіген кезде теріс деп жүргеніміз керісінше дұрыс деп жарияланды. Мысалы, жұмыртқа.
Бастапқыда ол пайдалы деп саналды, содан кейін құрамындағы қаныққан май көрсеткішінің жоғары болуына байланысты зияндының қатарына жатқызылды, содан кейін олар адамдарды « жұмыртқаның денсаулыққа әсерін анықтау үшін қосымша зерттеулер қажет » деген сияқты хабарламалармен толығымен шатастырып жіберді. Бұл әділдік емес. Мұндай тұрақсыз ойлардың ортасында адамдардың абдырап қалатыны да таңғаларлық жай емес. Тіпті 2015 жылы жарияланған тамақтану жөніндегі жаңартылған федералды нұсқаулықтардағы көптеген салада ғылыми дәлелдер жоқ болды, дегенмен холестерині жоғары тағамдарды тұтынуды шектеу туралы ұсынысты алып тастағандарына және кофе дұрыс тамақтанудың бір бөлігі болуы мүмкін деген нұсқауды қосқандарына менің көңілім толды. Бұл тарау сізді қуантуы тиіс. Өмір бойы май мен холестериннен қашып жүруге тырыспауыңыз үшін мен сізге көмекке келемін. Ол біздің миымызды жоғары деңгейде ұстап тұратынын дәлелдеймін деп отырмын. Адамның майлы тағамдарға деген сүйіспеншілігі бекерден-бекер пайда болған жоқ: бұл біздің миымыздың құпия құмарлығы. Дегенмен соңғы онжылдықта майдың бәрі зиянды тағам деп жарияланды, ал біздің қоғам, өкінішке қарай, көмірсуларға құмартып, майлардан қорқатын болды. Көмірсулардың шектен тыс мөлшерін тұтыну арқылы біздің пайдалы майларды тұтынуды автоматты түрде азайтатынымыз жақсы емес.
Жарнамалар, салмақ азайту шаралары, азық-түлік дүкендері және танымал кітаптар ‒ бұлардың барлығы да май мен холестерині бар өнімдерді мүмкіндігінше аз тұтыну керектігі жайлы пікірді ұсынады. Расымен де, кейбір майлар денсаулыққа зиян келтіреді және түрлендірілген майлардың қаупін ешкім жоққа шығармайды. Трансмайлардың улы екені және көптеген созылмалы ауру тудыратыны ғылыми түрде дәлелденген. Дегенмен бұл жерде бір маңызды мәселе ескерілмей қалған: « жақсы » майлар организмнің өркендеуіне ықпал етеді, ал холестерин ‒ солардың бірі. Тағамымыз глютенсіз және талшыққа бай дәндерден жасалған болса да, құрамы көмірсуларға толы болғандығынан, біз өзімізді нашар сезінеміз. Бір қызығы, адамның көмірсуларға деген қажеттілігі іс жүзінде нөлге тең. Бізге ( ең қажет болған жағдайда ) бауырдың бөлетін ең аз мөлшерінің өзі де жеткілікті. Бірақ біз майсыз ұзақ уақыт өмір сүре алмаймыз. Өкінішке қарай, көптеген адамдар май жеу мен семіз болу ‒ іс жүзінде бірдей нәрсе деп ойлайды. Шындығында, семіздік пен оның метаболикалық салдарының тағамдық майларға ешқандай қатысы жоқ, барлық мәселе біздің көмірсуларға деген құмарлығымыздан туындап отыр.
Холестериннің де қатысы осындай: холестерині көп тағамдар қан құрамындағы холестериннің деңгейіне әсер етпейді, ал холестериннің жоғары деңгейі мен жүрек ауруына ұшырау қаупі арасындағы болжамды байланыс ‒ абсолютті қате түсінік. СОҢҒЫ ДӘЛЕЛДЕР РАСТАЙДЫ: ҚАН ҚҰРАМЫНДАҒЫ ҚАНТ ДЕҢГЕЙІ МЕН ҚАН ҚЫСЫМЫНЫҢ ЖОҒАРЫ БОЛУЫ КЕЗ КЕЛГЕН САЛМАҚТАҒЫ АДАМҒА ҚАУІПТІ. Қанттың жоғары мөлшері мен когнитивті қызметтің төмендеу қаупі аарасындағы байланысты көрсететін зерттеулер кітаптың бірінші басылымында жарияланған. Осы тұжырымдар әлі де расталып келеді және жаңарған зерттеулер бұл қауіптің ұзақ мерзімді жоғары қан қысымымен ( гипертензия ) байланысты екенін көрсетеді. Ақыл-ой қабілетінің төмендеуі енді тек қана семіздікпен және қант диабеті сияқты зат алмасудағы кінәраттармен байланыс емес. Қауіптің жоғары болуына қан құрамындағы көмірсулардың өзі де жеткілікті болып тұр. Сіздің салмағыңыз да « дұрыс » шығар, тіпті зат алмасуыңызда проблемалар болмауы да мүмкін, бірақ соған қарамастан қандағы қант деңгейінің күрт көтерілуі сізді қауіпті аймаққа жетелейді. Бұл ақпаратты халыққа дауыстап айтып, анық жеткізу керек. Жоғарыда мен қант көрсеткіші қалыпты деңгейдегі адамдарға қарағанда, қант деңгейі жоғары адамдарда қант диабетімен ауыратын-ауырмайтынына қарамастан, танымдық қабілеттің тезірек нашарлайтынын анықтаған зерттеулерге сілтеме жасадым. Қанттың жоғары болуының жарыместікке әкелетін бірнеше себептері бар.
Біріншіден, ол қан тамырларын әлсіретеді, бұл мидағы микро инсульттердің ықтималдығын арттырады, содан кейін деменцияның әртүрлі формалары басталады. Екіншіден, қарапайым қантты көп тұтыну жасушаларды ( ми жасушаларын қоса ) инсулинге төзімді етеді. Нәтижесінде ми жасушалары өліп қалады. Қалыпты салмақтағы адамдарда қант деңгейінің жоғарлығы байқалмауы мүмкін, бірақ семіз адамдарда бұл міндетті түрде болады. Артық майдың болуы аса қауіпті, өйткені гормондар мен қабыну ақуыздары – цитокиндер шығарылады, бұл танымдық қабілеттерді нашарлатады, себебі қабынудың күшеюінен денеде және мида баяу өрт туындағандай болады. Джонс Хопкинс университетінің неврология профессоры Ребекка Готтесман семіздік мидағы амилоидты ақуыздар деңгейінің жоғарылау қаупін екі есе арттыратынын анықтады. Амилоидты түйіндер Альцгеймер ауруының маркерлері саналады. Қан қысымы жоғары және қалыпты мыңдаған американдықты зерттеген 1980 жылдардағы жұмыс нәтижелерін қорытындылай келе, 2014 жылы Готтесман орта жастағы гипертензия танымдық қабілеттің төмендеу қаупінің негізгі факторы және ол семіздік сияқты басқа факторларға тәуелді емес деген қорытындыға келді. МАЙ ГЕНДЕРІ ЖӘНЕ ҒЫЛЫМ Сіз бұл кітаптан өз геніңізге құрметпен қарау керек деген басты қағиданы үйренесіз деп үміттенемін. Адамның зат алмасуы үшін жақсы қозғаушы саналатын көмірсулар емес, майлар, адамзат дамуының барлық сатысында осылай болған.
Екі миллион жыл бойы біз негізінен майларды тұтынып келдік, тек 10 мың жылдай бұрын ауыл шаруашылығының пайда болуымен қатар біздің тамақтануымызға көптеген көмірсу қосылды. Біздің бойымызда әлі де аңшы-терімшілердің геномы бар, біз үнемшіл және қор жинағышпыз. Эволюция бізге молшылық кезінде май жинап қалу бағдарламасын енгізді. Үнемшіл генотип гипотезасын алғаш рет 1962 жылы генетик Джеймс Нил ұсынған. Оның теориясы 2-типті қант диабетінің соншалықты күшті генетикалық негізінің болуы және табиғи іріктеуге байланысты теріс әсерлерге әкелетіні неліктен екенін түсіндірді. Бұл теорияға сәйкес қант диабетіне бейім болатын гендер ‒ « үнемшіл гендер » ‒ тарихи жағынан тиімді болған. Олар ішіп-жемнің көп болған кезінде тезірек семіріп алуға көмектескен, өйткені тоқшылық заман көп ұзамай ұзаққа созылған азық-түлік тапшылығына ауырып отырған. Бірақ адамзат қауымы үшін азық-түлік арман болудан қалып, қолжетімді нәрсеге айналғанда біздің әлі де белсенді жұмыс істеп тұрған үнемшіл гендеріміз қажет болмай қалды. Негізінде, олар бізді ешқашан болмайтын аштыққа дайындайды. Дәл осы гендер қант диабетімен тығыз байланысты семіздік эпидемиясына жауапты.
Өкінішке орай, геніміздің тамақтанудағы түбегейлі өзгерістерге бейімделуіне мүмкіндік беретін елеулі өзгерістерге ұшырауы үшін 40-70 мың жыл қажет, және әзірге біздің үнемшіл гендеріміз « майды жинап, сақтап қой » деген бұйрыққа бағына беретін сияқты. Кейбір адамдарға бойымда артық салмақтан арылуды қиындататын, майды көбейтіп, ұстап қалуға ықпал ететін гендер бар дегенге сену ұнайды. Дегенмен біздің бәрімізде « май генінің » бар екені шындық. Бұл осы планетада көпшілігіміздің тіршілік етіп, аман қалуымызға мүмкіндік берген организміміздің құрылысының бір бөлігі. Біздің ата-бабаларымыз тек жаздың аяғында жеміс-жидектер піскен кезде ғана болмаса, көмірсуларды көп тұтына алмады. Бір қызығы, көмірсулардың бұл түрі азық-түлік тапшы болған кезде қыстан аман шығу үшін денеде майдың жиналып тұруына ықпал етті. Енді біз осы үйренген тамақтану әдетімізбен денеге жылына 365 күн май қорын сақтауға белгі береміз де отырамыз. Ал енді ғылымның көмегімен оның салдарын зерттейміз. Бірінші тарауда айтылғандай, жалпы холестерин деңгейі мен танымдық қабілет арасындағы сызықтық қатынасты тапқан Фрамингемнің жүрек зерттеуі‒айсбергтің төбесі ғана. Орташа танымдық бұзылыстардың белгілері ( ОТБ ) ‒ есте сақтау, сөйлеу, ойлау және пайымдау қабілетінде проблемалардың болуы.
Пайдалы майларды көбірек тұтынатын адамдардың танымдық кінәраттарға 42 % -ға азырақ ұшырайтыны анықталған; пайдалы азықтың ( тауық, ет және балық ) ақуызын мүмкіндігінше көп тұтынатындарда бұл қауіп 21 % -ға азайған. Тамақтану мен деменция қаупі арасындағы байланысты қарастырған алдыңғы зерттеулер де осыған ұқсас нәтиже көрсетті. Сау ми мен Альцгеймер ауруына ұшыраған науқастың миындағы майдың құрамын салыстыратын алғашқы зерттеулердің бірі 1998 жылы пайда болды. Нидерландылық ғалымдар бақылау тобымен салыстырғанда, Альцгеймер ауруы бар науқастардың жұлын сұйықтығында майдың, атап айтқанда, холестерин мен бос май қышқылдарының мөлшері айтарлықтай төмендегенін анықтады. Бұл пациенттердің осы ауруға бейімділігін анықтайтын ‒ АРоЕ №4 деп аталатын ақаулы генінің бар-жоғына қарамастан, дұрыс нәтиже болды. Ол зерттеу төрт жылға жуық уақыт жүргізілген. Осы уақыт ішінде 280 адам деменцияның қандай-да бір түріне ұшыраған ( олардың көпшілігіне Альцгеймер ауруы деген диагноз қойылған ). Зерттеушілер құрамында ми мен жүрекке пайдалы омега-3 майлары мол балық тағамын тұтынуға келді. Мүлдем балық жемейтін адамдарда осы төрт жылдың ішінде жарыместік пен Альцгеймер ауруының қаупі 37 % -ға артқаны анықталған. Күнделікті балық жейтін адамдарда қауіп 44 % -ға азайған.
Дастарқанда тұрақты түрде сарымайдың болуы айтарлықтай өзгерістер әкеле қоймаған, бірақ омега-3-ке бай өсімдік майларын ( зәйтүн, тұтынбайтын адамдарға қарағанда ) деменцияның даму ықтималдығы 60 % -ға төмен болды. Ғалымдар сондай-ақ құрамында омега-6 майлары жоғары ( АҚШ-қа тән тамақтану үрдісі ) майды тұрақты тұтынып, бірақ құрамында омега-3 майы жоғары майды тұтынбаған адамдарда ( омега-6 майларын жемегендермен салыстырғанда ) деменция ықтималдығы екі есе артық болатынын анықталады. Осы зерттеудің ізін ала American Journal of Clinical Nutrition журналында жарияланған мақалада « танымдық бұзылыс қаупін азайту » үшін « балық өнімдерін » тұтыну ұсынылады. Бір қызығы, осы зерттеулердің көпшілігі омега-3 майлары бар өсімдік майлары омега-6 майларының зиянды әсерін теңестіре алатынын көрсетеді, сарапшылар омега-3 болмаған кезде омега-6-ны тұтынудан сақтандырады. Мен бұл нәтижелерді таңғаларлықтай керемет және көпшілікке сабақ болады деп есептеймін. ОМЕГАЛАР ӨТЕ КӨП, ОЛАРДЫ ҚАЛАЙ АЙЫРУҒА БОЛАДЫ? Бүгінде біз омега-3 және омега-6 майлары туралы жиі естиміз. Омега-6 әдетте « зиянды » майлар санатына жатады: олар белгілі бір қабындыру қасиетіне ие және бұл майды көп тұтыну ми қызметінің бұзылуымен байланысты екендігі туралы дәлелдер бар.
Өкінішке орай, америкалықтардың дастарқаны мақсары, жүгері, күнбағыс, соя және рапс сияқты бірқатар өсімдіктерде кездесетін омега-6 майларына өте бай; бұл майлар‒америкалықтардың тамақтануында алдыңғы орында тұрған май көздері болып тұр. Антропологиялық зерттеулерден біздің аңшы-терімші ата-бабаларымыздың омега-6 мен омега-3-ті шамамен 1:1 қатынасында тұтынғаны белгілі. Бүгінгі таңда біз ол эволюциялық шамаға қарағанда, омега-6 майларын 10-25 есе көп тұтынамыз және мидың қызметін ынталандыратын омега-3 майларын тұтыну мөлшерін күрт азайттық ( кейбір сарапшылар тағамдағы омега-3 май қышқылдарының көбеюі адам миының көлемінің үш есе артуына себепші болды деп санайды ). Төмендегі кестеде әртүрлі майлардың құрамындағы омега-6 және омега-3 майларының көрсеткіші берілген. ӨСІМДІК МАЙЫ ОМЕГА-6 КӨРСЕТКІШІ ОМЕГА-3 КӨРСЕТКІШІ рапс 20 % 9 % жүгері 54 % 0 % мақта тұқымы 50 % 0 % зығыр дәні 14 % 57 % жержаңғақ 32 % 0 % мақсары 75 % 0 % күнжіт 42 % 0 % соя бұршақтары 51 % 7 % күнбағыс 65 % 0 % грек жаңғағы 52 % 10 % Ескерту. Біздің жіктеуіміз бойынша, зәйтүн майы ( ол зәйтүн жемісінен алынады ) бұл майлардың санатына жатпайды. Оның құрамында 10 % омега-3 және 1 % -дан төмен омега-б бар.
Кокос майының құрамында омега май қыш- қылдары мүлде жоқ; оның құрамында орташа май қышқылдары бар. Бұл ту- ралы кейінірек толығырақ айтамыз. Теңіз өнімдері - омега-3-тің таптырмас көзі, бұл керемет майлар тіпті сиыр, қой еті, бұғы етінде де кездеседі. Алайда айта кететін бір ескерту: егер бұл жануарлар дәнмен ( әдетте жүгері мен соя ) қоректенген болса, онда олардың жеміндегі омега-3 май қышқылдары жеткіліксіз болады, сондықтан олардың етінде де бұл маңызды қоректік заттар жетіспейтін болады. Бұл жерде фермаларда өсірілмеген, табиғи ортада шөп жеп өскен мал мен табиғи судан ауланған балық туралы айтып отырмыз. Майды жеткілікті дәрежеде тұтынбау мен әсіресе холестерин деңгейінің төмен болуы деменцияның дамуымен ғана емес, сонымен қатар басқа да неврологиялық кінәраттармен де байланысты. Ұлттық денсаулық сақтау институты жариялаған баяндамада зерттеушілер егде жастағы адамдардың есте сақтау қабілетін холестерин деңгейіне қарай салыстырады. Олар деменциядан зардап шекпейтін, холестерин деңгейі жоғары қарт кісілердің есте сақтау қабілеті әлдеқайда жақсы жұмыс істейтінін анықтады. Бұдан кейін бірауыздан: « Холестериннің жоғары деңгейі есте сақтау қызметінің жақсаруымен байланысты » деген қорытынды жасалды.
Талқылауда зерттеушілер: « 85 жастан асқан қарттардың, әсіресе холестерині жоғары адамдардың ақыл-есі сау болуы мүмкін », – деп мәлімдеді. Паркинсон ауруы да холестерин деңгейінің төмен болуымен тығыз байланысты. Нидерландылық зерттеушілер 2006 жылы American Journal of Epidemiology журналында « қан сарысуындағы жалпы холестерин деңгейінің жоғарылау болуы Паркинсон ауруы қаупінің айтарлықтай төмендеуімен байланысты ма және оның шамасына тәуелді әсері бар ма? » деген есепті жариялады. Мұның қалай болуы мүмкін екенін түсіну үшін ТТЛП туралы тасымалдаушы ақуыз ретінде бірінші тараудағы менің айтқанымды еске түсіру керек, бұл міндетті түрде жаман деген сөз емес. ТТЛП-ның мидағы негізгі рөлі – өмірлік маңызды холестеринді ұстап, оны маңызды қызметтер атқаратын нейрондарға тасымалдау. Көріп отырғанымыздай, холестерин деңгейі төмен болған кезде ми дұрыс жұмыс істей алмайды, соның кесірінен неврологиялық мәселелердің қаупі айтарлықтай еселенеді. Дегенмен бос радикалдар ТТЛП молекуласын зақымдаған кезде оның холестеринді тасымалдау қабілеті күрт төмендейді. ТТЛП жұмысына кедергі келтіретін тотығудан басқа, қант та оның қалыпты жұмысына зиянын тигізуі мүмкін – ол онымен байланысу арқылы тотығуды жеделдетеді. Бұлай болған кезде ЛГТНП бұдан былай астроцитке, яғни нейрондарды қоректендіретін жасушаға кіре алмайды.
Соңғы онжылдықтағы тағы бір зерттеу тотыққан ТТЛП – атеросклероздың дамуының негізгі факторы екенін көрсетті. Сондықтан біз ТТЛП-ның өзін міндетті түрде төмендетпей-ақ, ТТЛП тотығу қаупін азайту үшін бар күшімізді салуымыз керек. Глюкоза деңгейінің жоғары болуы тотығуда үлкен рөл атқарады; онымен байланысатын және оның пішінін өзгертетін қант молекулаларының қатысуымен ТТЛП-ның тотығу ықтималдығы жоғарылайды. Ақуыздар мен қант арасындағы бұл реакцияның нәтижесі гликозилденген ақуыздар және олар үшін бос радикалдардың түзілуі гликозилденген ақуыздардарға қарағанда 50 есе көп. ТТЛП өзімен-өзі тұрғанда қауіпті дұшпан емес. Тағам құрамындағы көмірсулардың көп болуына байланысты ТТЛП тотыққан кезде проблемалар туындайды, сәйкесінше, бұл атеросклероз қаупін арттырады. Сонымен қатар егер ТТЛП гликозилденген болса, ол холестеринді ми жасушаларына жеткізе алмайды және оның қызметі нашарлайды. Heгe екені белгісіз, біз тағамдық майлар холестерин деңгейін жоғарылатады, инфаркт пен инсульт қаупін арттырады деп ойлауға үйреніп қалғанбыз. Жиырма жылдан астам уақыт бұрын жүргізілген зерттеулер бұлай емес екенін дәлелдесе де, әлі күнге осы ойымыздан айнымай отырмыз.
Төрт жыл бойы Иель университетінің ғалымдары 1000-ға жуық адамның жалпы холестерині мен жоғары тығыздықтағы липопротеиндерінің ( ЖТЛП ) деңгейін өлшеген; бұдан басқа инфаркт пен тұрақсыз стенокардия бойынша ауруханаға жатқызу, сондай-ақ жүрек ауруынан және кез келген басқа себептерден болатын өлім-жітім бақыланды. Екі топтың арасында ешқандай айырмашылық байқалмаған. Холестерині төмен адамдарда да жүрек ұстамасының саны бірдей және холестерині жоғары адамдар сияқты оларда да өлім-жітім жиі болған. Үлкен зерттеулер әдетте холестерин деңгейі мен жүрек ауруы арасындағы өзара байланысты таппайды. Мұндай тұжырымдар бір кездері Фрамингемдегі жүрек зерттеулеріне қатысқан дәрігер Джордж Манның есіне ( ол 2013 жылы 95 жасында қайтыс болды ) 70-ші жылдардағы материалдарды түсіріп, былай деуіне себеп болды: Майды немесе холестеринді көп тұтыну жүрек ауруын тудырады деп болжаған тамақтың жүрекке әсері туралы гипотеза қате болып шыққаны бірнеше рет дәлелденді. Алайда тәкаппарлық, пайдакүнемдік пен теріс ұғымның кесірінен бұл гипотезаны ғалымдар, инвестициялық компаниялар мен азық-түлік өндірушілер және тіпті мемлекеттік органдар да әлі күнге пайдаланып келе жатыр. Осылай денсаулық сақтау саласындағы ғасырдың ең ірі алаяқтығы жұртшылықты жаңылыстыруда.
Дәрігер Манн медициналық журналдарда жарияланған екі жүзден астам мақаласында ғана емес, сонымен қатар кітаптарында, соның ішінде 1993 жылы жарияланған Coronary Heart Disease: The Dietary Sense and Nonsense ( Жүректің ишемиялық ауруы: тамақтанудың мәні мен мағынасыздығы ) деген еңбегінде де өз көзқарасын қорғады. Өміріміздің ұзақ және деніміздің сау болуы холестериннің деңгейін төмендетумен байланысты деген миф еш шындыққа жанаспайды. Бұл кітап шыққаннан кейін төрт жылдан соң Lancet медициналық журналы нидерландылық мамандар жүргізген зерттеу туралы есепті жариялады. Олар орташа жасы 89 жас болатын 724 адамнан тұратын топты он жыл бойы зерттеді. Бақылау кезінде 642 қатысушы қайтыс болған. Бұл зерттеу таңғаларлық нәтиже көрсетті. Жалпы, қандағы холестериннің әрбір 39 бірлікке артуы өлім қаупінің 15 пайызға төмендеуімен байланысты болды. Холестерині жоғары және төмен топтар арасында жүректің ишемиялық ауруынан болатын өлім қаупінде ешқандай айырмашылық болған жоқ, егде жастағы адамдардың оны төмендету үшін қанша күшті дәрілерді қабылдайтынын еске түсірсеңіз, бұл керемет болып көрінеді. Басқа себептерден болатын өлім-жітім де холестерин деңгейінің төмен болуымен нақты байланысты болады.
Авторлар бұл туралы: « Холестерин деңгейі анағұрлым жоғарырақ қатысушыларда қатерлі ісік пен инфекциядан болатын өлім-жітім басқа санаттағы өліммен салыстырғанда айтарлықтай төмен болды, бұл негізінен осы санаттағы жалпы өлім-жітімнің аздығын білдіреді », – деп жазды. Басқаша айтқанда, холестерин деңгейі төмен адамдарға қарағанда, холестерин деңгейі өте жоғары адамдар егде жастағы адамдар арасында жиі кездесетін себептер – қатерлі ісік пен жұқпалы аурулардан сирек қайтыс болған. Шындығында, зерттеу барысында холестерин деңгейі ең жоғары және ең төмен топты салыстырғанда, холестерині жоғары адамдарда өлім қаупі таңғаларлықтай ( 48 % -ға ) төмен болған. Холестерин деңгейінің жоғары болуы өмірді ұзартады. Холестериннің жүйке жүйесіне оң әсері туралы ең ерекше зерттеулердің біріне қазір он жыл толды. Менің тәжірибемде үнемі кездесіп отырған жойқын ауру – БАС-тың емі жоқ. БАС – 2-5 жылдан кейін өлімге әкелетін дененің қозғалыс нейрондарының созылмалы дегенеративті ауруы [ 19 ]. Дегенмен француз ғалымдары 2008 жылы холестерин деңгейі айтарлықтай жоғары болған науқастар холестерині төмен науқастарға қарағанда, орта есеппен бір жылға ұзағырақ өмір сүретінін көрсетті. Авторлар: « Гиперлипидемия ( холестерин деңгейінің жоғары болуы ) амиотрофиялық бүйірлік склерозы бар науқастардың өмір сүруінің маңызды болжамдық факторы.
Бұл нәтиже аурудың ағымын өзгертуде тамақтану стратегиясының қаншалықты маңызды екенін көрсетеді және пациенттерді май көрсеткішін төмендететін препараттармен емдеу кезінде біздің назарымызды аударады », – деп жазды. Жарнамалық роликтерде айтылғандай, басқа жаққа мойын бұрмаңыз, мұнымен бәрі біткен жоқ. Май туралы әңгімені тек ми саулығының аясында ғана шектей алмайсыз. Ғылыми әдебиеттерде май мен жүрек саулығына том-том кітаптар арналған, бірақ мағынасы сіз ойлағаннан басқаша екеніне сенімдімін. Бұл 5 жылдан 23 жылға дейін созылған және 340 мыңнан астам қатысушыны қамтыған, 21 зерттеудің нәтижелерін өткенге орала отырып бағалау болды. Зерттеушілер « қаныққан майларды тұтыну жүректің ишемиялық ауруы, инсульт немесе жүрек-қан тамырлары аурулары қаупінің жоғарылауымен байланысты емес » деген қорытындыға келді. Қаныққан майларды ең көп тұтынатын адамдар тобында бұл кеселдердің қаупі 19 % -ға төмен болды. Шолу авторлары сондай-ақ: « Байланыстың бар екендігін алға тартатын жұмыстарға басымдық берілген кезде алынған нәтижелер басылымдардағы біржақтылықты көрсетеді », – деп мәлімдеді. Бұл жерде үйреншікті қалыптағы ( майлар жүрек ауруын тудырады ) зерттеу қорытындылары ірі фармацевтикалық компаниялардың қызығушылығын тудыратыны меңзеліп отыр. Шындық мынада, біз қаныққан майларды пайдалану арқылы өркендейміз.
Lipid Biochemistry: An Introduction ( « Майлар биохимиясы: Кіріспе » ) кітабының авторы, дәрігер Майкл Гурр: « Жүректің ишемиялық ауруын басқа не нәрсе туындатса да, бұл жерде қаныққан май қышқылдарын көп тұтыну маңызды рөл атқармайды », – деп түйіндейді. Көп ұзамай American Journal of Clinical Nutrition беттерінде әлемнің түкпір-түкпірінен тамақтану жөніндегі жетекші зерттеушілер тобы: « Қазіргі уақытта біз қаныққан май қышқылын тұтыну мен семіздік, жүрек-тамыр аурулары, қатерлі ісік пен остеопороз арасындағы анық байланысты егжей-тегжейлі қарастырмаймыз », – деп мәлімдеді. Сонымен қатар « семіздік пен физикалық белсенділіктен көрінетін инсулинге төзімділік пен көмірсулардың сапасы мен саны арасындағы биологиялық өзара әрекеттесуді » зерттеу қажет екендігі атап өтілді ». Майдың пайдасын, әсіресе холестеринге бай тағамдардың пайдасын көрсететін басқа зерттеулерге жүгінбес бұрын миымыздың саулығын қолдайтын және бізге ұзақ та белсенді өмір сүру үшін қуат беретін тағамдарды жоққа шығаратын деңгейге қалай жеткенімізді көрейік. Біз аздап шегініс жасап, тағамдық май мен жүрек саулығының арасындағы байланыс туралы айтуымыз керек, бірақ бұл әңгіменің мидың саулығына тікелей қатысы бар.
ТАРИХТАН ТАРҚАТСАҚ Бәлкім, сіз де біздің басқа замандастарымыз сияқты майдың орнына маргаринге әуестеніп, ет, жұмыртқа мен ірімшік жеп отырып, өзіңізді кінәлі сезініп, дүкенге барғанда « майы аз » немесе « холестеринсіз » деген таңбасы бар қораптарға қол созған шығарсыз. Мен сізді кінәламаймын. Бәріміз де бізге ненің жақсы, керісінше, ненің жаман екенін түсіндіретін « сарапшыларға » құлақ асатын қоғамның мүшелеріміз. Соңғы бірнеше буынның өмір сүрген кезінде адам денсаулығын түсіну туралы тарихи бетбұрыстар орын алып, көптеген аурудың себептері ашылды. XX ғасырдың тоғысы технология мен медицинадағы жетістіктердің арқасында жаппай ірі өзгерістердің басталуымен ерекшеленді. Біз ондаған жыл бойы антибиотиктер мен вакциналарды кеңінен қолданып келеміз және денсаулық сақтау қызметтері де қолжетімді болды. Біз бұрын өмір сүру ұзақтығын едәуір қысқартып келген, балаларда жиі кездесетін ауруларды түбірімен жойдық немесе кем дегенде бақылауға алдық. Көбі ауыл шаруашылығын тастап, қалаларға көшіп кетті. Біз бұрынғыдан білімдірек, жақсы ақпараттанған және көреген болдық. Бірақ соған қарамастан, көп нәрсеге босқа үміттеніп, тексерілмеген ақпаратқа көбірек сенетін болдық. Ол кездер сіздің есіңізден шыққан да болуы мүмкін, бірақ дәрігерлердің өзі темекі шегуді мақұлдаған бір уақыттар да болды.
Қазір біз осындай, бірақ одан да төмен тамақтану саласындағы надандықты көріп отырмыз. Өкінішке орай, біз оны әлі де жеңе алмай келеміз. Ауыл тұрғындарының тағамының құнарлылығы, сірә, одан да жоғары болған. Олардың дастарқанында сарымай, жұмыртқа, ет, ұн, жарма, маусымдық жемістер мен көкөністер болды. Артық салмақтан зардап шеккендер аз болды, ал өлімнің ең көп тараған үш себебі – пневмония, туберкулез және диареямен бірге жүретін энтерит еді. Дәл XX ғасырдың басында АҚШ-тың Ауыл шаруашылығы министрлігі тамақтанудағы майлардың өзгерістерін атап өтіп, тамақтану үрдістерін бақылай бастады. Адамдар сарымайдың орнына өсімдік майларын қолдана бастады, бұл өндірушілерді сарымайға ұқсайтын қатайтылған майлар жасауға мәжбүр етті. Ғасырдың ортасына таман біз жыл сайын 8 келі сарымай мен 1 келі өсімдік майын емес, 5 келі өсімдік майын, 4,5 келі сарымай жейтін болдық. Маргариннің де үлес салмағы көбейе бастады. XX ғасырдың басында ол жылына 1 килограмнан аз тұтынылса, ғасырдың ортасында 3,5 келіден асып кеткен. Липидтер деп аталатын гипотеза XIX ғасырдың ортасында пайда болғанымен, ғалымдар XX ғасырдың ортасында ғана майдың тұтынылуы мен жүректің ишемиялық ауруынан болатын өлімді байланыстыруға тырысты.
Бұл гипотезаға сәйкес, жануарлардан алынған қаныққан май қандағы холестерин деңгейін жоғарылатады, осының кесірінен холестерин мен басқа да майлар артерияларда түйін болып тұрып қалатын болады. Теорияға сендіру үшін Миннесота университетінің зерттеушісі Ансел Кейз жеген майдың калориялары мен жеті мемлекеттегі жүрек-қан тамырлары ауруларынан болатын өлім арасындағы тікелей байланысты көрсетті. Бұл ретте ол теорияға сәйкес келмейтін, атап айтқанда, майды көп жейтін, бірақ жүрек ауруымен ауырмайтын елдерді, сондай-ақ майды аз тұтынса да осы аурудан өлім-жітім деңгейі жоғары болатын елдерді есепке алған жоқ. Калорияларының тек 10 % -ын майдан алатын жапондықтарда жүректің ишемиялық ауруынан болатын өлім деңгейі өте аз, яғни 1000 адамнан 1-ге де жетпейді, ал 40 % -ға жуық калориясын майдан алатын америкалықтарда бұл көрсеткіш өте жоғары, яғни 1000 адамның 7-еуі жүректің ишемиялық ауруынан көз жұмады екен. Бұл деректер май жеу зиянды, бұл жүрек ауруының дамуына себеп болады деген идеяны тікелей растайтын сияқты әсер қалдырады. Бірақ мәселенің бұл сандармен бітпейтінін ғалымдардың көбі түсінген жоқ. Бұл қате түсінік бірнеше ондаған жыл бойы сақталды және ғалымдар қосымша растау іздеп жүрді.
Атап айтқанда, Фрамингемдегі жүрек зерттеуі холестерин деңгейі жоғары адамдарға жүректің ишемиялық ауруы деген диагноздың жиі қойылатынын және осы аурудан жиірек қайтыс болатынын көрсетті. Холестериннің жоғары болуы коронарлық артерия ауруын тудыратыны расталды. Әрине, үкімет бір шара қолдануы керек болды, сөйтіп, 1977 жылы Сенаттың тамақтану және қажеттіліктер жөніндегі арнайы комитеті « Америка Құрама Штаттарының диеталық мақсаттарын » шығарды. Өздеріңіз біліп отырғандай, мақсат майды тұтынуды азайту және холестеринге бай тағамдардан аулақ болу болды. Қан тамырларын бітеп тастайын қаныққан майлар әсіресе зиянды деп саналды. Нәтижесінде ет, сүт, жұмыртқа, сарымай, ірімшіктер және кокос жаңғағы мен пальма сияқты тропикалық майларға белгі соғылды. Бұл идея фармацевтика өнеркәсібінің липидтерді төмендететін бірнеше миллиардтаған препараттарды өндіріп, табысты болуына жол ашты. Сонымен қатар кенеттен зиянды деп табылған майларды көмірсулармен және өңделген полиқанықпаған өсімдік майларымен, соның ішінде соя, жүгері, мақта, pane, жержаңғақ, мақсары және күнбағыс майларымен ауыстыру туралы өтімді кеңестер пайда болды. Фаст-фуд 1980 жылдардың ортасынан бастап, тағамды қуыру кезінде сиыр майы мен пальма майынан ішінара гидрогенделген өсімдік майларына ( трансмайлар ) ауыса бастады.
АҚШ ауылшаруашылық министрлігі « пирамиданы табаққа » [ 21 ] ауыстырғанымен, әлі де болса « май жаман », « көмірсулар жақсы » деген идеяны таратып келеді. Шындығында, жаңа My Plate бағдарламасында майлар туралы мүлде айтылмайды, бұл дұрыс тамақтану үшін қай майлардың жақсы екенін білгісі келетін тұтынушыларды қатты шатастырады. Зейнеткер-кардиохирург және Вашингтон университетінің құрметті профессоры, дәрігер Дональд Миллер өзінің 2010 жылы жарық көрген Health Benefits of a Low-Carbohydrate, High-Saturated-Fat Diet ( « Көмірсуы аз, қаныққан майлары көп диетаның денсаулыққа тигізетін пайдасы » ) атты эссесінде бұл жайында: « Майы аз, көмірсуы көп тамақтанудың алпыс жыл үстемдік құрған дәуірі аяқталып келеді. Бұл артық көмірсулардың денсаулыққа тигізетін кесірі кеңінен танылғанда және қаныққан майлардың денсаулыққа әкелетін пайдасы бағаланған кезде болады », – деп өте жақсы түсіндірген. Оны қолдаудан гөрі жоққа шығаратын жұмыстар көп болғанына қарамастан, кардиологияда липид туралы гипотеза ондаған жылдар бойы айтылып келді. Соңғы отыз жылда қан сарысуындағы холестеринді майсыз диета арқылы төмендету жүрек ұстамасының санын азайтатынын немесе өлім көрсеткішін болдырмайтынын анық көрсеткен бірде-бір зерттеу жарияланған жоқ. Дәрігер Миллер атап өткендей, бүкіл дүние жүзі халқы зерттеуінде липидті гипотезаны растамайды.
Майсыз диета тұжырымдамасын нақты жоққа шығарған зерттеу нәтижелері 1968 жылы жарияланған. Одан кейін Халықаралық атеросклерозды зерттеудің жобасы аясында 14 елден келген 22 мың марқұмның денесі зерттеуге алынды. Нәтижелер атеросклеротикалық түйіндердің жайылуы адамдардың жануарлардың майлы өнімдерін жегеніне немесе вегетариандық диетаны ұстанғанына байланысты емес екенін көрсетті, ол бүкіл әлемде – жүрек-қан тамырлары аурулары көп кездесетін елде де, адамдар бұл кеселмен ауырмайтын елде де бірдей болып қалды. Бұл артерия қабырғаларының қалыңдауы – қартаюдың белгісі екені сөзсіз және жүректің клиникалық ауруымен міндетті түрде байланысты болмайтынын білдіреді. Бірақ қаныққан майлар жүрек ауруын тудырмайтын болса, оның себебі неде? Миды мысал ретінде ала отырып, осыны қарастырайық, содан кейін жүрекке ораламыз. Көп ұзамай сіз семіздік пен ми ауруларының түпкі себебін білетін боласыз. КӨМІРСУЛАР, ДИАБЕТ ЖӘНЕ МИ АУРУЛАРЫ Жоғарыда түсіндіргенімдей, дәндер мен көмірсулар миды зақымдайды, әсіресе қанның құрамындағы қанттың көтерілуіне себепші болады. Бұл миға тікелей кесірін тигізеді, сөйтіп, қабыну каскады іске қосылады. Бұл жерде мәселе нейромедиаторларда [ 22 ] болып түр. Нейромедиаторлар – сіздің көңіл-күйіңіз бен мидағы процестердің негізгі реттеушілері.
Қант деңгейі көтерілгенде серотонин, адреналин, норадреналин, амин май қышқылы [ 23 ] және дофамин деңгейінің бірден төмендеуі байқалады. Осымен бірге осы нейромедиаторларды ( және бірнеше жүздеген басқа затты ) өндіруге қажетті В дәрумендерінің қоры толығымен сарқылады, сонымен қатар магний деңгейі де төмендейді, бұл жүйке жүйесі мен бауырдың жұмысына кедергі келтіреді. Сонымен қатар қанттың жоғарылауы « гликация » деп аталатын реакцияны тудырады, біз оны келесі тарауда егжей-тегжейлі қарастырамыз. Гликация – глюкозаның ақуыздар мен кейбір майларға қосылуы, бұл мидағы тіндер мен жасушаларды қатайтып тастайды. Нақтырақ айтқанда қант молекулалары мидағы ақуыздармен бірігеді және басқа факторларға қарағанда, мидың жұмысына көбірек зиянын тигізіп, нашарлататын, өлімге жеткізетін жаңа құрылымдарды жасай бастайды. Ми глюкозаның деструктивті әсеріне төтеп бере алмайды және бұл әсер глютен сияқты күшті антигендермен қамтамасыз етілгенде күшейе түседі. Неврологиялық тұрғыдан алғанда, гликация мидың маңызды тіндерінің атрофиясына ықпал етеді. Біздің тамақтануымыздағы көмірсутекті калориялардың артық болуы тәтті сусындар мен дәнді дақылдардан жасалған өнімдердің әсерінен. Макарон өнімдері, печеньелер, торттар, рогаликтер немесе пайдалы болып көрінетін тұтасдәнді нан болсын, – біз таңдаған көмірсулардың ешбірі мидың саулығы мен қызметіне әсер етпейді.
Бұл тізімге біз үнемі тұтынатын көмірсуы көп тағамдарды – картоп, жемістер, күрішті қосыңыз, сонда қазіргі заманғы адамдарды көмірсулардың тұтынушысы деп атауға болатынына таңғала алмайсыз. Сондай-ақ біздің мәдениетіміз қант диабетінің эпидемиясы мен зат алмасудың бұзылыстарымен бетпе-бет келуі таңғаларлық емес. Көмірсуларды көп мөлшерде тұтыну мен қант диабеті арасындағы байланысты растайтын салмақты дәлелдер бар. АҚШ-тың диабет диагнозы қойылған тұрғындарының саны мен пайыздық үлесі ( 1958–2015 ) Бұл өте маңызды, өйткені сіз диабетиктерде Альцгеймер ауруының даму ықтималдығы екі есе жоғары екенін білесіз ғой. Қанда қант мәселелері бар екені байқалатын диабетке дейінгі жағдайдың өзі ми қызметінің төмендеуімен, жад орталығының атрофиясымен бірге жүреді және Альцгеймер ауруының толық ауқымды дамуы үшін тәуелсіз қауіп факторы саналады. Қант диабеті мен деменцияның арасындағы байланыс туралы бұрын білмегенімізге сену қиын, бірақ фактілерді біріктіру, ұзақ мерзімді зерттеулер жүргізу және қант диабеті деменцияға қалай әсер етеді деген айқын сұраққа жауап беру үшін көп уақыт қажет болды. Тағы да еске сала кетейін. Біріншіден, инсулинге төзімділік кезінде сіз ми жасушаларын аш қалдырасыз, сөйтіп, олардың өлімін тездетесіз, ал сіздің организміңіз ми ауруларынан пайда болған түйіндердің амилоидты ақуызын жоя алмайды.
Екіншіден, қанттың деңгейінің жоғары болуы организмге зиянды биологиялық реакцияларды тудырады. Қант жасушаларды бұзатын және қабынуды тудыратын оттегілі молекулалардың өндірілуін ынталандырады, ал ол өз кезегінде мидағы артерияларды ( басқа тамырларды айтпағанның өзінде ) қатайтады және тарылтып тастайды. Атеросклероз деп аталатын бұл жағдай – тамырдың бітелуі мен микро инсульттар ми тінін өлтірген кезде дамитын тамырлы деменцияның себебі. Біз атеросклерозды жүрек саулығы тұрғысынан ойлауға бейім тұрамыз, бірақ мидың жай-күйі артериялардың қабырғаларындағы өзгерістерге тәуелді емес. Олар сондай-ақ бұл тотығудың қабынуға қатысты реакциясы екенін атап өтті. Ең алаңдатарлық жаңалықты жапондық зерттеушілер 2011 жылы ашты. Олар он бес жылдан астам бақылау жасап, 60 жастан асқан 1000 еркек пен әйелді зерттегенде, қант диабетімен ауыратын науқастарда Альцгеймер ауруы екі есе, ал деменцияның басқа түрлері 1,75 есе жиірек болатынын анықтаған. Бақылаудағы адамдардың жасын, жынысын, қан қысымын және дене салмағының индексін ескергеннен кейін де нәтиже өзгерген жоқ. Менің үнемі айтып жүретінімдей, соңғы зерттеулер қандағы қант деңгейін бақылау мен 2-типті қант диабеті қаупінің факторларын азайту бір мезгілде ақылдан алжасу ықтималдығын азайтатынын құжат жүзінде растады. Менің Нью-Йорк университетінің менеджмент профессоры Мелисса Шиллингпен сұхбаттасатын мүмкіндігім болды.
Ол медициналық зерттеулермен айналыспаса да, оның жұмыстарына танымал невропатологтардың өзі құрметпен қарайтын. Альцгеймер ауруы мен қант диабеті арасындағы байланыс туралы білуге қызыққан ол 2016 жылы зерттеулер шолуын жасады, ол зерттеулер: инсулиннің жоғары болуы ( гиперинсулинемия ) Альцгеймер ауруының қаупін айтарлықтай жоғарылатады, бірақ 1-типті қант диабеті бар адамдарда да ( олардың организмдерінен инсулин бөлінбейді ) ми ауруларының қаупі жоғары екендігі байқалады деген екі парадоксты шешуге бағытталған. Екеуінің бірдей расталғаны қалай сонда? Мелисса Шиллингтің болжамы осы саладағы көптеген беделді тұлғалардың қолдауына ие. Ол мидағы инсулинді де, амилоидты ақуыздарды да ыдырататын инсулин өнімі – инсулинді бұзатын фермент кінәлі деп болжайды. Егер организмде инсулин жетіспесе ( мысалы, оны өндіру қабілетін қант диабеті жойып жіберсе ), онда ол мидағы түйіршіктерді ыдырататын бұл ферментті жеткілікті түрде шығармайды. Сонымен қатар қант диабетін емдеу ушін инсулин қабылдайтын адамдарда ол мөлшерінен артық деңгейде болады және ферменттің көпшілігі инсулинді ыдыратуға кетеді де, амилоидты түйіршіктерді ыдыратуға жетпей қалады. Шиллингтің гипотезасына сәйкес, бұл өздерінің науқастары туралы әлі біле қоймаған диабетке ұшырау алдындағы адамдарда да болады. Бұл жерде қоғамдық денсаулық сақтау саласындағы мені алаңдататын бір нәрсеге тоқталғым келеді.
Қант диабетін емдеудің өте маңызды екенін бәріміз білеміз. Бірақ күн сайын қандағы қант пен HbА1С көрсеткішін реттейтін дәрілер туралы жарнамалар қардай борап жатыр, ал бұл естеріңізде болса, қандағы қанттың соңғы 90 күндегі орташа деңгейін көрсетеді. Бұл қант диабетін басқарудың негізгі мақсаты – HbA1C-тың сиқырлы сандарын белгілі бір деңгейден төмен ұстау дегенді білдіреді. Мұның шындықтан іргесі қаншалықты аулақ жатқанын көріп отырсыз. Иә, жалпы алғанда, біз артық салмақ пен семіздікті 2-типті қант диабетімен бірге қарастырамыз және осы екі аурудың бір мезгілде қатар табылуы ми жұмысына орасан зор зиянын тигізеді. Семіз адамға қанының құрамындағы қантты жай ғана басқару жеткіліксіз. Тамақтануыңызға өзгертулер енгізу арқылы сіз HbА1С мен қандағы қанттың деңгейін реттей аласыз және қант диабетінен толығымен құтыласыз, бұған қосымша қажетті салмаққа да қол жеткізесіз. Virta Health медициналық компаниясының жетекшісі және Индиана университетінің медициналық орталығындағы салмақты азайту бағдарламасының негізін қалаушы, дәрігер Сара Холлберг осы көзқарасты ұстанады. Мен өзімнің онлайн-бағдарламам үшін одан сұхбат алған кезімде, ол қант диабетімен күресу мен дәрі-дәрмектерден құтылу үшін тамақтануды өзгертудің құдіретін қолдайтынын білдірді.
Міне, ол былай дейді: « Адамдарға 2-типті қант диабетіне « тәуелді » екені және ауруды бәсеңдету мен ( су қараңғы соқырлық немесе аяқ-қолды кесу сияқты ) қауіпті жанама әсерлерді болдырмау үшін оны дәрі-дәрмектің күшімен қадағалап отыру керек деп айтады. Мен бұлай ойлауға үзілді-кесілді қарсымын. Біз өмір салтымызды басқару арқылы ауруды қалай жоюға болатыны туралы айта бастауымыз керек ». Семіздіктің кесірінен ақыл-ойдан азап шегетініңізді білу – тамақтануыңызды қайта қарап реттеуге жеткілікті мотиватор. Бірақ кейде көзбен көрудің де қажеттілігі болады. Бригам қаласындағы Юта университетінің емдеу кафедрасының мамандары мен Бостон әйелдер ауруханасының оңтүстік кореялық зерттеушілерімен бірігіп 2017 жылы жүргізген зерттеулері 2-типті қант диабетінің ерте сатысындағы артық салмағы бар немесе семіз адамда және қалыпты салмақтағы адамдардың миындағы өзгерістер байқалғанын көрсетеді. Өзгерістер мидың қалыңдығы, танымдық қабілет және С-реактивті ақуыз деңгейлері сияқты бірқатар параметрлер бойынша байқалды. Ғалымдар қалыпты салмақтағы адамдар тобына қарағанда, артық салмағы бар немесе семіздікке шалдыққан адамдардың ми құрылымы мен танымдық қабілеттерінде төмендегі диаграммаларда көрсетілгендей, әлдеқайда күрделі және прогрессивті ауытқуларды тапқан. Естеріңізге сала кетейін, сезімтаддығы жоғары С-реактивті ақуыз ( hs-CPR ) қабынудың маркері саналады, ал қабыну мидың зақымдануы мен танымдық қабілеттердің төмендеуінің қауіп факторы.
Біз ақпаратты осылай жинаймыз және мәселелерді шешеміз. Самайдың артында орналасқан мидың самай бөлігі – естіген ақпаратын дұрыс қорытудың кілті, өйткені олар сөзді түсінуге мүмкіндік береді. МИЫҢЫЗДЫҢ АДАЛ ДОСЫ – ПАЙДАЛЫ МАЙЛАР Өңделген азық-түлік өндірушілері сатылымды арттыру үшін « майы аз » деген жазуы бар белгілерді тауарларға әлі күнге дейін жапсырып жүр, өйткені көп адам әлі де майдың аз болғаны жақсы деп санайды. Бірақ бұл қазіргі ғылыми дәлелдерге қайшы келеді. Сіз өлім-жітім деңгейінің жоғарылауы көмірсуларды тұтынумен байланысты екенін және, керісінше, өлім-жітімнің төмендеуі майдың көп болуымен сәйкес келетінін ( жүрек-қан тамырлары аурулары қаупінің төмендеуі сияқты ) бұдан жиырма жыл бұрын анықтаған зерттеулер туралы оқып алғансыз. Біз неге әлі де жүрек-қан тамырлары проблемаларының май мен холестеринге тәуелділігі туралы айтып жатқанымызды түсінбеймін. Олардың жасы – 35 тен 70 жасқа дейінгі аралықта болған. Орташа бақылау уақыты – 7,4 жыл. Бұл адамдар тұтынатын тағамдарға арнайы баға берілді, тамақтану макроэлемент ( көмірсулар, ақуыздар, майлар ) бойынша бағаланды, майларды тұтынуда – қаныққан, аз қанықпаған және көпқанықпаған майлардың мөлшерін бөлек қарастыру үшін арнайы бөлінген.
Сонымен қатар өлім, жүрек-қан тамырлары ауруларының асқынулары, инсульт және жүрек жеткіліксіздігі сияқты әртүрлі жағдайлардың орын алу қаупі тамақтану құрамымен салыстырылды. Зерттеушілер өте сенімді нәтижелерге қол жеткізді. Олар көмірсуларды көп тұтыну ( ең көп тұтынатындар мен аз тұтынатындар салыстырылды ) өлім қаупін 28 % -ға арттыратынын атап өтті. Майдың жалпы көлемі әрбір түрдегі майдың мөлшеріне тең дәрежеде өлім қаупімен тығыз байланысты болды. Зерттеу барысында ең көп май тұтынғандар өлім қаупін 23 % -ға төмендетті. Қаныққан майды ең көп тұтынатындардың өлім қаупі 14 % -ға, моноқанықпаған майды пайдаланушылардың өлім қаупі 19 % -ға және полиқанықпаған майды ең көп тұтынатын қатысушылардағы өлім қаупінің көрсеткіші тіпті 20 % -ға азайған. Сонымен қатар қорқынышты және сұмдық қаныққан майларды көп тұтыну инсульт қаупін 20 % -ға азайтқан. Зерттеу жүргізген авторлар: « Көмірсуларды көп тұтыну жалпы өлім қаупінің жоғарылауымен байланысты, ал майды көп тұтыну ( жалпы алғанда және түрлері бойынша ) өлім қаупінің азаюымен байланысты. Жалпы май көлемі және майдың алуан түрлері жүрек-қан тамырлары ауруларымен, миокард инфарктісімен немесе жүрек-қан тамырлары ауруларынан болатын өліммен байланысты емес, оның үстіне, қаныққан майлардың инсультпен кері байланыста екені анықталды.
Осы нәтижелерді ескере отырып, тамақтану жөніндегі жаһандық нұсқауларды қайта қарау керек », – деген қорытынды жасады. ADAS-cog – бұл деменцияны емдеу кезіндегі ең маңызды бағалаулардың бірі. Диетаның 70 % -ы майдан тұрады. Зерттеуте жетекшілік еткен және нәтижелерді Альцгеймер ауруы бойынша халықаралық конференцияда ұсынған Рассел Свердлоудың айтуынша, « Бұл интервенциялық зерттеу кезінде ADAS-cog шкаласы бойынша ең тұрақты жақсарту көрсеткіші ». Ал мұның мәні және есте сақтау керек тұсы: бұрын-соңды сыналған кез келген антиамилоидты дәріге қарағанда, диета Альцгеймермен ауыратын науқастардың танымдық қабілетін жақсартқан. Бұл диетаның мықтылығын дәлелдеп, әсіресе майлар мен көмірсулардың рөлін анық көрсетті. Кейіннен мен тамақтануға пайдалы майларды қосудың қарапайым тәсілдерінің бірі – суықтай сығымдалған таза зәйтүн майын көп қолдану деп тұспалдаймын. Зерттеулер көрсеткендей, бұл май танымдық қабілеттің нашарлау қаупін азайтып қана қоймайды, сонымен қатар инсульт пен қант диабетінен де қорғайды. Мен мұнымен теңдесетін дәрі-дәрмекті көрмедім. Көмірсулардың зияны мен майлардың пайдасын толыққанды түсіну үшін кейбір негізгі биологиялық процестерді еске түсіру қажет. Ac қорыту кезінде тағамнан алынған көмірсулар, соның ішінде қанттар мен крахмалдар глюкозаға айналады, бұл біз білетіндей қанға инсулин шығару керектігі жайында ұйқы безіне белгі береді.
Инсулин глюкозаны жасушаларға жылжытады, онда ол бауыр мен бұлшықеттерде гликоген ретінде сақталады. Ол сондай-ақ май өндірудің негізгі катализаторы – бауыр мен бұлшықеттерде гликогенге орын болмаған кезде глюкоза майға айналады. Салмақ қосудың негізгі себебі – тағамдық майлар емес, көмірсулар. Бұл көмірсуы аз диетаның ең маңызды әсерлерінің бірі – неліктен салмақ жоғалту екенін біршама түсіндіреді. Сонымен қатар мұндай диета қант диабетіне ұшыраған адамның қант деңгейін төмендетеді және инсулинге сезімталдықты жақсартады. Шындығында, көмірсуларды майлармен алмастыру – 2-типті қант диабетін емдеудің қолайлы әдісі саналады. Көп мөлшердегі көмірсуларды үнемі тұтыну арқылы сіз инсулин сорғыларын үздіксіз жұмыс істеуге мәжбүрлейсіз және сонымен бірге денедегі майдың кетуін айтарлықтай дәрежеде шектейсіз ( егер толық тоқтатпасаңыз ). Сіздің денеңіз бұл глюкозаға үйренеді. Тіпті сіз оның барлығын қолдансаңыз да, инсулиннің жоғары концентрациясы майды қуат көзі ретінде пайдалануға мүмкіндік бермейді. Негізінде, сіздің денеңіз көмірсулар диетасының кесірінен физикалық аштыққа ұшырайды. Сондықтан көптеген семіз адамдар арықтай алмайды – олар көмірсулармен қоректенеді, ал инсулиннің жоғары концентрациясы майды жібермей ұстап тұрып, оның қолданылуына мүмкіндік бермейді. Енді тағамдық май туралы әңгімеге көшейік. Май әрқашан біздің тамақтануымыздың негізі болып келді және бола береді.
Адамның миының 70 % -дан астамы майдан тұратын болғандықтан, бұл органикалық қосылыс иммундық жүйені реттеуде маңызды рөл атқарады. Қарапайым тілмен айтқанда, пайдалы майлар ( мысалы, омега-3 және моноқанықпаған майлар ) қабынуды азайтады, ал дайын тағамдарда жиі кездесетін модификацияланған гидрогенді липидтер оны үдетіп жібереді. Сонымен қатар май дәрумендердің, атап айтқанда A, D, E және K дәрумендерінің дұрыс сіңуі мен тасымалдануы үшін қажет. Олар суда ерімейді және тек маймен бірге ғана аш ішекте сіңеді. Бұл өмірлік маңызды дәрумендердің жетіспеушілігі организмге ауыр зардабын тигізіп, ми ауруларына және көптеген басқа да кінәраттарға әкеледі. Мысалы, егер К дәрумені жетіспесе, қан тамырлары зақымданғаннан кейін қан ұйымайтын болады, бұл өздігінен қан кетуге соқтыруы мүмкін ( бұл мида болып жатыр деп елестетіңіз ). Сондай-ақ К дәрумені ми мен көздің саулығы үшін де маңызды және қартаюға байланысты болатын деменция мен макулодистрофия [ 25 ] қаупін азайтуға көмектеседі ( омега-3 май қышқылдары сияқты жақсы өнімнен алынған тағамдық май макулодистрофияның алдын алады ). А дәрумені жеткіліксіз болса, ми дұрыс дамымайды; сіз соқыр бола бастайсыз және жиі инфекция жұқтырғыш боласыз.
D дәруменінің тапшылығынан шизофрения, Альцгеймер және Паркинсон ауруы, депрессия, маусымдық аффективті бұзылыстар мен 1-типті қант диабеті сияқты бірқатар аутоиммунды ауруларды қоса алғанда, бірнеше созылмалы ауруға ұшырауға бейім тұрасыз. Егер сіз қазіргі жалпы жұртқа ортақ көзқарасты ұстанатын болсаңыз, онда сізге майдан алынатын калориялардың үлесін 20 % -ға дейін шектеу керек ( егер қаныққан майлар туралы айтатын болсақ, онда 10 % -дан төмен ). Бұған жетудің қаншалықты қиын екенін өзіңіз де білесіз. Енді жеңіл дем алыңыз: бұл қателесу деп санаймын, менің бағдарламам бойынша тамағыңыздағы майдың үлесін немесе майдың пайызын есептеп мазасызданудың қажеті жоқ. Маргариндегі және өңделген тағамдардағы синтетикалық трансмайлар улы болғанымен, авокадо, зәйтүн және жаңғақтардағы моноқанықпаған майлар денсаулыққа пайдалы. Суық теңіздерді мекендейтін балықтардағы ( мысалы, ақсерке ) және кейбір өсімдіктерде ( мысалы, зығырда және сәйкесінше зығыр майында ) кездесетін полиқанықпаған омега-3 май қышқылдары да пайдалы саналады. Етте, жұмыртқаның сарысында, ірімшікте және майда кездесетін табиғи қаныққан майлар туралы не деуге болады? Жоғарыда айтқанымдай, қаныққан майдың жаман аты тарап кеткен. Біздің көбіміз неліктен олардың қазір денсаулыққа зиян келтіретін тағам болып саналатынына тіпті бас қатырмаймыз.
Біз жай ғана айтылғанды ақиқат деп келісе кетеміз. Немесе біз оларды трансмайлар деп ойлап қателесеміз. Шын мәнінде, қаныққан майлар бізге қажет және біздің организміміз оларды тіпті көп мөлшерде болса да қорытуға жақсы бейімделген. Қаныққан май біздің денсаулығымызды нығайтатын көптеген биохимиялық процестерде маңызды рөл атқарады. Егер нәресте кезіңізде анаңыз сізді емізген болса, онда сіздің қоректенуіңіздің негізі осы майлар болды, өйткені олар ана сүтіндегі майдың 54 % -ын құрайды. Олар әрбір жасушаға қажет; жасуша мембраналарының 50 % -ы қаныққан майлардан тұрады. Олар өкпеде, жүректе, сүйектерде, бауырда кездеседі және иммундық жүйенің жұмысына да көмектеседі. Өкпеде қаныққан майлардың бірі – 16-пальмитин қышқылы – өкпе көпіршігінің беттік-белсенді затын ( сурфактант ) түзеді, ол альвеолалардың ( жұтылған ауадағы оттегін ұстап, оның қанға түсуіне мүмкіндік беретін кішкентай ауа қапшықтары ) жабысып қалмауы үшін өкпенің сыртындағы жабынның тартылуын төмендетеді. Осы сурфактант болмаса, тыныс алуымыз мүмкін болмас еді, өйткені өкпедегі альвеолалардың ылғалды беттері бір-біріне жабысып, өкпенің кеңеюіне жол бермейді. Өкпеде сурфактанттың болуы демікпе мен басқа да тыныс алуға байланысты кеселдердің алдын алады.
Қаныққан майлар жүректегі бұлшықет жасушаларын нәрлендіреді және сүйектердің кальцийді жақсы сіңіруі үшін өте маңызды қызмет атқарады. Қаныққан майлардың көмегімен бауыр сізді токсиндердің, соның ішінде алкоголь мен дәрілік заттардың уытының зиянды әсерінен қорғайды. Сарымай мен кокос майының құрамындағы липидтердің арқасында иммундық жүйеңіздің лейкоциттері микробтарды танып, жояды және ісіктермен күреседі. Тіпті эндокриндік жүйенің өзі де организмге белгілі бір гормондарды, соның ішінде инсулинді өндіру қажеттілігі туралы белгі беру үшін қаныққан май қышқылдарын пайдаланады. Сондай-ақ олар сіздің қарныңыздың тойғанын және үстелден тұруыңызға болатынын миыңызға хабарлауға да көмектеседі. Мен сізді осынша биологиялық ақпараттың бәрін есте сақтайды деп ойламаймын. Мен бұл мәліметті қаныққан майлардың биологиялық қажеттілігін нақтылап көрсету үшін ғана айтып отырмын. ХОЛЕСТЕРИННIҢ ПАЙДАЛЫ ТҰСТАРЫ Егер сіз өміріңізде бір рет болса да холестериніңіздің деңгейін тексерткен болсаңыз, ТЖЛП ( тығыздығы жоғары липопротеин ) мен ТТЛП-ны ( тығыздығы төмен липопротеин ) – « жақсы » және « жаман » деп екі санатқа бөлуіңіз мүмкін. Мен бұлар туралы сөз арасында ескертіп өткенмін. Алайда осындай түсініктің барына қарамастан, холестериннің екі бөлек түрі болмайды. ТЖЛП мен ТТЛП – деген бұл әрқайсысы өз қызметін атқаратын, холестерин мен майға арналған екі түрлі контейнер.
Сондай-ақ өте төмен тығыздықтағы липопротеидтер ( ЛПОНП ) және аралық тығыздықтағы липопротеидтер ( ЛППП ) деген де бар. Жоғарыда айтқанымдай, холестериннің қандай « түрі » болса да, ол сіз сеніп жүргендей қорқынышты емес. Холестериннің биологиялық маңыздылығы туралы соңғы зерттеулердің ең маңыздысы ( әсіресе мидың саулығы үшін ) басқатырғыштың бөліктерін қалай құрастыруға болатынын айтып береді. Көріп отырғанымыздай, аурудан зардап шеккен миға май мен холестериннің жетіспейтінін және егде жастағы холестериннің жалпы деңгейінің жоғары болуы ұзақ өмір сүрумен байланысты екенін ғылым жақында ғана анықтады. Ми дене салмағының тек 2 % -ын ғана құрайды, бірақ тұтас организмдегі барлық холестериннің 25 % -ы соның еншісінде. Холестерин мидың дамуы мен қызметіне көмектеседі. Оның үстіне, ми салмағының бестен бір бөлігі – холестерин! Ол жасушаларды қоршап тұратын мембраналарды түзеді, олардың өткізгіштігіне көмектесіп, әрі ішкі және сыртқы әртүрлі химиялық реакциялар жүруі үшін « гидроизоляцияны » қамтамасыз етеді. Енді мидағы жаңа синапстарды [ 26 ] құру мүмкіндігі мидағы дабылдар синапс арқылы оңай өтуі үшін жасуша мембраналарын байланыстыратын холестеринге байланысты екені анықталды. Холестерин сонымен қатар нейронның миелин қабығының негізгі құрамдас бөлігі болып саналады, ол ақпаратты жылдам тасымалдауды қамтамасыз етеді.
Егер нейрон хабарламаны жіберуте қабілетсіз болса, оның түк пайдасы жоқ, оны қоқыс сияқты лақтырып тастау керек. Мұндай қоқыс – ми ауруының белгісі. Негізінде холестерин мида байланыс пен жұмыс қабілетіне жауап беретін үйлестіруші ретінде әрекет етеді. Сонымен қатар холестерин – миды бос радикалдардың зиянды әсерінен қорғайтын күшті антиоксидант. Бұл эстроген және андрогендер, сондай-ақ майды еріткіш өте маңызды антиоксидант D дәрумені сияқты маңызды стероидты гормондардың негізін салушы. Сондай-ақ D дәрумені қабынуға қарсы күшті қасиеттерге ие және организмнің өмірге қауіпті ауру тудыратын инфекция қоздырғыштарынан арылуына көмектеседі. Негізінде, D дәрумені – дәрумен емес, ол стероид немесе гормон сияқты жұмыс істейді. Ол тікелей холестериннен түзілетіндіктен, Паркинсон, Альцгеймер және шашыраңқы склероз сияқты әртүрлі нейродегенеративті аурулары бар адамдарда D дәруменінің деңгейі төмен болатындығы таңғалдырмайтын шығар. Қартайған сайын организмде бос радикалдар көбірек өндіріледі, сондықтан олардан белгілі бір дәрежеде қорғайтын табиғи холестерин деңгейінің адамның жасына қарай жоғарылағаны жақсы. Адамның денсаулығы мен физиологиясы үшін маңызды холестериннің қызметі тек қана мимен шектелмейді. Холестериннен өт қабы шығаратын өт тұздары алынады. Олар майларды қорытуға және тиісінше A, D және К сияқты майда еритін дәрумендерді сіңіру үшін де қажет.
Холестерин деңгейінің төмен болуы организмнің майды қорыту қабілетін нашарлатады. Сонымен қатар дененің электролиттік балансына да қауіп төнеді, өйткені холестерин осы тепе-теңдікті басқаруға көмектеседі. Организм холестеринді бағалы жұмысшы ретінде санайды, сондықтан әрбір жасушаның өз қорларын құратын тәсілі бар. Бұл тамақтану бойынша берілетін ұсыныстарға қалай әсер етеді? Мысалы, жұмыртқа сияқты холестеринге бай тағамдар шынымен пайдалы болса да, біз ұзақ уақыт бойы құрамында холестерині төмен тағамдарға назар аударып келдік. Оны миға арналған тағам деп санауға болады. Екі миллион жылдан астам уақыт бойы біз холестеринге бай тағамдарды жеп келеміз. Өздеріңіз білетіндей, ми қабілетінің төмендеуі мен денсаулықтың нашарлауына нағыз кінәлі – гликемиялық индексі жоғары, яғни әдетте көмірсуларға бай келетін тағамдар. Мен үнемі жоққа шығарып келе жатқан, ең көп таралған мифтің бірі – ми глюкозамен қоректенуді қалайды дейді. Тіпті де олай емес! Ми маймен керемет қоректенеді, оның үстіне, май ми үшін мықты қуат көзі болып саналады. Сондықтан біз нейродегенеративті аурудың кез келген түрінде майлы диетаға жүгінеміз ( 7-тарауда мен мидың майды қалай пайдаланатынын және денсаулық пен мінсіз диета құру үшін майдың маңыздылығы қандай екенін егжей-тегжейлі сипаттаймын ).
Менің жалпы майларға, оның ішінде холестеринге көңіл бөлуімнің бір себебі – олардың мидың саулығымен тығыз байланысты екендігі ғана емес, сонымен қатар бізге майларды нашар етіп көрсететін және алып фармацевтика индустриясы адамдардың надандығын пайдаланып, көбіне өзімізді құртып жіберетіндей қате түсініктерді таңып отырған қоғамда өмір сүріп жатырмыз. Менің не айтып отырғанымды түсіну үшін әуелі статиндік эпидемия деген бір мәселені қарастырайық. СТАТИНДІК ЭПИДЕМИЯ ЖӘНЕ ОНЫҢ МИ ҚЫЗМЕТІНІҢ БҰЗЫЛУЫМЕН БАЙЛАНЫСЫ Холестериннің денсаулық үшін өте маңызды екенін түсіну мені және біздің саладағы басқа да мамандарды миллиондаған адамдарға холестеринді төмендетуге тағайындалған танымал дәрі – статиндердің ми бұзылыстары мен ауруларын тудыруы немесе асқындыруы мүмкін деген қорытындыға әкелді. Жадының бұзылуы – осы дәрілердің белгілі жанама әсері. Ғарыш медицинасының алғашқы қолданушысы, NASA бағдарламаларының қатысушысы, « Космолог » лақап атына ие болған дәрігер Дуэйн Грейвлайн статиндердің белсенді қарсыласы болды. Ол 2016 жылы дегенеративті жүйке-бұлшықет ауруынан қайтыс болды. Грейвлайн есте сақтау қабілетін толық жоғалтқаннан кейін ол статиндердің кінәсі деп есептеді және олардың жанама әсерлері туралы ақпарат жинай бастады. Грейвлайн бұл тақырып бойынша үш кітап жазды, олардың ең танымалы – Lipitor, Thief of Memory ( « Липитор [ 27 ] – жадты ұрлаушы » ).
Америкалық медицина қауымдастығының 2012 жылдың қаңтарында Archives of Internal Medicine журналында жариялаған зерттеуі статин қабылдаған әйелдерде қант диабетінің даму қаупі 48 % -ға жоғары болды деген таңғаларлық деректі көрсетті. Зерттеу климакстың соңғы кезеңіндегі 160 000-нан астам әйел туралы ақпаратты қамтыған, сондықтан оның маңыздылығы мен салмағын елемеуге болмайды. Егер 2-типті қант диабеті Альцгеймер ауруының күшті қауіп факторы екенін ескерсек, онда статиндер мен танымдық қабілеттің төмендеуі немесе танымдық дисфункция арасындағы байланыс түсінікті болады. Бұдан кейінгі зерттеулер де бұл байланысты растады, дегенмен қауіптің пайыздық көрсеткіші адамның қант диабетінің дамуына төзімділігіне байланысты өзгеріп отырады. Бұл бағытта белсенді зерттеулер жүргізілуде, медициналық қауымдастықта да әрқилы пікірлер бар. Мен осы тақырып бойынша көптеген пікірталастарға қатыстым және кейде шын мәнінде қарама-қайшы деректердің болуынан одан әрі сөз таластыруға құмартып тұрамын. Егер сіз менің сайтымның іздеу жолағына « статиндер » дегенді жазсаңыз, статиндердің клиникалық қолданысы туралы 2013 жылғы дөңгелек үстелді таба аласыз; ақпараттар жаңартылып тұрады. Өзім адамдарды статиндерді қолданбауға үгіттеп жүрсем де, кейбір жағдайларда ( оларды тек « жоғары холестеринмен » күресу үшін ғана қолданбаған кезде ) пайдасы қаупінен асып түсетінін мойындаймын. Дегенмен мұндай жағдайлар өте аз. Әр жағдайды жеке-жеке қарастыру қажет.
Аталған эсседе соңғы ғылыми деректер мен сарапшылардың пікірлері келтірілді. Статиндердің жанама әсерлері туралы барлық ақпаратты келтіре отырып, дәрігер Сенефф біздің миымыздың олардан қалай зардап шегетінін керемет суреттеп берді. Ол статиндердің ми бұзылыстарын асқындыруының негізгі себептерінің бірі олардың бауырдың холестерин өндіруіне кедергі келтіретіндігімен түсіндіреді. Нәтижесінде қандағы ТТЛП деңгейі айтарлықтай төмендейді. Біздің жаңа ғана түсінгеніміздей, холестерин нейрондар арасындағы байланыстарды қамтамасыз етеді және мида жаңа жасушалардың өсуіне ықпал етеді. Бір қызығы, статин өндірушілер өз өнімдерін ми мен бауырдағы холестеринді өндіруге кедергі келтіреді деп сендіре жарнамалайды. Айова штатындағы университеттің биофизика профессоры, беделді тұлға Ен-Кюн Шин холестериннің нейрондық желілер арқылы қалай хабар тарататынын зерттейді. Science Daily басылымына берген сұхбатында ол былай дейді: « Егер сіз миды холестериннен айырсаңыз, онда сіз нейромедиатор шығаруды бастайтын аппаратқа тікелей әсер етесіз. Деректерді өңдеу мен есте сақтау қызметі нейромедиаторларға байланысты. Басқаша айтқанда, сіз қаншалықты ақылдысыз және көргеніңізді есіңізде қаншалықты жақсы сақтайсыз. Егер сіз холестерин деңгейін төмендетуте тырыссаңыз және бауырдағы холестерин синтезі жүйесіне шабуыл жасайтын препаратты қабылдауға тырыссаңыз, онда препарат миға барады, онда миға қажетті холестерин синтезі төмендейді.
Біздің зерттеулеріміз холестерин мен нейромедиаторлардың бөлінуі арасында тікелей байланыс бар екенін көрсетеді және біз жасушаларда болатын процестің молекулалық механизмін нақты білеміз. Холестерин ойлау мен есте сақтауды ынталандыра отырып, ақуыздардың пішінін өзгертеді ». Деменция мен Альцгеймер ауруының даму қаупі бар 26 000-нан астам пациенттің бақылауы көрсеткендей, бұл бұрын айтылатын « статиндер аурудан қорғайды » деген көзқарасқа қарсы шықты. Science Daily сайты жетекші сарапшы Бернадетт Макгиннесстің « Бұл кең ауқымды және мінсіз жасалған эксперименттер қантамырлары ауруларына шалдығу қаупі бар егде жастағы адамдарда қабылданған статиндер деменцияның алдын алмайтынын көрсетеді » деген сөзін мысалға келтіреді. Калифорния университетінің зерттеушісі Беатрис Голомбтан нәтижелерге түсініктеме беруді сұрағанда: « Егер статиндерді профилактикалық препараттар ретінде қарастырса, статиндердің танымдық қабілеттерге теріс әсер ететін жекелеген жағдайлары да, бірқатар жағдайлары да бар », – деген. Статиндер мәселесі жөніндегі дөңгелек үстелге менімен бірге қатысқан Голомб әртүрлі зерттеулер статиндердің танымдық қабілеттерге теріс немесе бейтарап әсер ететінін растайтынын және эксперименттердің ешқайсысы оң нәтиже бермегенін қоса айтты. Статиндердің холестеринге тікелей әсерінен басқа, олар май қышқылдары мен антиоксиданттардың тасымалдануына жанама әсер етеді. Олар ТТЛП бөлшектерінің құрамындағы холестерин мөлшерін азайтып қана қоймайды, сонымен қатар осы бөлшектердің санын да азайтады.
Сондықтан холестериннің жойылуына қоса олар ТТЛП бөлшектері де тасымалдайтын миға қолжетімді май қышқылдары мен антиоксиданттардың қорын шектейді. Мидың дұрыс жұмыс істеуі осы заттардың үшеуіне де байланысты ( әрі қарай организмнің өз антиоксиданттарын өндіруінің маңыздылығы туралы білетін боласыз ). Альцгеймер ауруына статиндердің әсер етуінің тағы бір түрін дәрігер Сенефф жақсы сипаттайды: олар жасушалардың антиоксидант қызметін атқаратын және жасушалар үшін энергия өндіруге қатысатын дәруменге ұқсас Q10 кофермент ( коэнзим ) жасау қабілетін нашарлатады. Q10 холестерин сияқты метаболикалық жолдарды пайдаланатындықтан, статиндер де оның синтезіне кедергі келтіріп, денені де, миды да осы коферменттен айырады. Статиндерге қойылған кейбір жанама әсерлер ( шаршау, ентігу, қозғалу мен тепе-теңдік мәселелері, бұлшықет ауыруы, әлсіздік және атрофия ) бұлшықеттердегі Q10 коферментінің жоғалуына және энергия өндірісінің төмендеуіне байланысты. Шұғыл жағдайларда статиндерге реакциясы жедел адамдар қаңқа бұлшықетіне ауыр зақым келгеннен зардап шегеді. Сонымен қатар Q10 коферментінің тапшылығы мен жүрек жеткіліксіздігінің, гипертензияның және Паркинсон ауруының өзара тәуелділігі анықталды. Осы айтылғанды ескерсек, Q10 коэнзимінің Альцгеймер ауруын емдеу құралы ретінде неліктен ерекшеленетіні түсінікті. Статиндер D дәруменіне жанама әсер етуі мүмкін. Организм күннің ультракүлгін сәулеленуіне ұшыраған кезде оны терідегі холестериннен шығарады [ 28 ].
D дәруменінің химиялық формуласына бір қарағанда, оны холестериннің формуласынан ажырату қиын: олар өте ұқсас келеді. Дәрігер Сенефф былай деп жазды: « Егер ТТЛП төмен деңгейде жасанды жолмен ұстап тұрса, онда терідегі жұмсалған қорларды қалпына келтіру үшін организмге холестерин жеткіліксіз болады. Бұл Америкада жиі кездесетін мәселе – D дәруменінің тапшылығына алып келеді ». D дәруменінің жетіспеушілігі – бұл қауіпті дәрежедегі әлсіздік қана емес, сүйектердің жұмсаруы және соның кесірінен рахит ауруына шалдығу, қант диабеті, депрессия, жүрек-тамыр аурулары сияқты жарыместік қаупін арттыратын көптеген аурумен байланысты. Статиндерге қарсы және оны қолдаушы дәлелдер әлі де талқылануда, бірақ ауқымды зерттеулер олардың денені аурудан қорғайтынын растамайды. Көптеген зерттеулер статиндерді қабылдаған коронарлық ауруы бар адамдарда өлім-жітімнің азайғанын атап өтсе де, жаңа ізденістер бұл нәтижелердің осы препараттардың холестеринді төмендету әсеріне еш қатысы жоғын көрсетеді. Статиндер аурудың негізгі көзі саналатын қабынуды азайтуы ықтимал. Бірақ бұл оларды қабылдаудың кемшіліктерін өтей алмайды. Кейде жүрек ауруына ұшырау қаупі төмен болғанымен, басқа аурулардың пайда болу қаупі жоғары адамдар үшін жанама әсерлердің қаупі орасан. Егер сіз жүрек-қан тамырлары проблемалары үшін статин қабылдайтын болсаңыз, нақты қауіптер туралы дәрігеріңізбен сөйлесіп біліп алыңыз.
Статиндерге жүгінбей-ақ басқа емдеу тәсілдерін табуы мүмкін. Жүрегіңіз бен миыңызды қорғау – көмірсуларды азайту мен ( сізге біртүрлі естілсе де ) тағамдағы майдың мөлшерін арттыруға байланысты. Ал холестерин туралы ойлап, алаңдауды доғарыңыз. КӨМІРСУЛАР ХОЛЕСТЕРИННІҢ ДЕҢГЕЙІН ҚАЛАЙ АРТТЫРАДЫ? Егер сіз көмірсуларды тұтынуды қалыпты деңгейге дейін шектесеңіз, ( бұл өте қажет ) ( толығырақ 10-тарауды қараңыз ) және дәмді майлар мен ақуыздар тұтынуды бастаңыз, өз геніңіздің бағдарламасын ауыстыра аласыз деуге болады, яғни жаңа туған кезіңіздегі денсаулығыңызға қол жеткізе аласыз. Сіздің организміңіз майды кетіру арқылы ақыл-ойдың күші мен өткірлігіне ие бола алады. Сіз қандағы холестерин деңгейін анықтауға арналған талдау нәтижесін қолыңызға алған кезде, көрсетілген мөлшердің 75-80 % -ын сіздің денеңіздің өзі өндіретінін және мұның не жегеніңізге байланысты емес екенін түсінуіңіз керек. Негізінде холестерині көп тағамдар организмдегі холестерин синтезін төмендетеді. Біз барлығымыз күн сайын 2000 мг холестеринге дейін өндіреміз, өйткені ол бізге қатты қажет және бұл тамақтан алынған мөлшерден бірнеше есе көп. Дегенмен осы тамаша мүмкіндікке қарамастан, холестеринді азық-түліктен алу өте маңызды. Біздің организміміз холестеринді өздігінен өндіргеннен гөрі тағамнан алуды жөн көреді, өйткені күрделі көпсатылы бұл биологиялық процесс бауырға салмақ түсіріп жібереді.
Тағамдық холестерин маңыздырақ, өйткені сіздің организміңіз оны пайдалана алатындай мөлшерде ғана сіңіреді. Қазіргі көптеген адам сияқты сіз де холестерин тұтынуды шектесеңіз не болатынын білесіз бе? Организм дағдарысты ( жетіспеушілік ) меңзейтін дабыл жібереді. Бауыр дабылға жауап береді және HMG-CoA редуктаза [ 29 ] деп аталатын ферментті шығара бастайды, ол холестеринді өндіру үшін тағамдағы көмірсуларды пайдалану арқылы тапшылықтың орнын толтыруға көмектеседі. Нәтижесінде, көп көмірсулар мен аз холестерин тұтыну арқылы сіз оның тұрақты түрде артық өндірілуіне жол ашасыз. Нәтижені болжау қиын емес: егер сіз көмірсуларды көп тұтынып, холестеринді тұтынуды азайтсаңыз, организміңіз холестеринді тұрақты түрде артық өндіретін болады. Бұл ішкі « ақымақтықты » тоқтатудың жалғыз жолы – тағамдағы холестериннің дұрыс мөлшерде болуын қадағалап, көмірсулардан бас тарту. Сондықтан да менің дәрі-дәрмексіз диетамды ұстана бастаған « холестерині жоғары » науқастар май мен холестеринге бай дәмді тағамнан да бас тартпай, холестериннің деңгейін де қалыпқа келтіре алады. Холестерин – коронарлық ауруға әкелетін қосалқы фактор, ол инфаркт қаупін нақты болжай алмайды. Инфарктпен ауруханаға жатқызылған науқастардың жартысынан көбінде холестерин деңгейі « қалыпты » болады.
Холестерин деңгейін төмендету инфарктің қаупін сиқырлы түрде азайтып жібереді деген ой қазіргі уақытта толығымен терістелген және үзілді-кесілді қабылданбайды. Темекі шегу, алкогольді шамадан тыс тұтыну, қарапайым жаттығуларды жасамау, артық салмақ және көмірсуларға бай тағамдар жеу – осы қауіпті тудыратын ең маңызды факторлар. Мен холестерин деңгейі, айталық, 240 мл/дл немесе одан жоғары пациенттерді көрсем, оларға терапевтер холестеринді төмендететін препараттар бергенін біле қоямын. Бұл теориялық жағынан да, практикалық жағынан да қате. Денсаулық жағдайының жақсы екендігін холестерин деңгейі емес, А1С гемоглобинінің деңгейі білдіреді. Егер холестерин деңгейі өздігінен жоғары болса ( өте сирек болса да ), бұл денсаулыққа айтарлықтай қауіп төндіреді. Отыз жыл бұрын бұл санатқа холестеринінің деңгейі 240 мг/дл-ден жоғары және артық салмақ немесе темекі шегу сияқты басқа да қауіп факторлары бар адам жатқызылатын. Қазіргі уақыттағы көптеген нұсқаулар бұл шекті 180-ге дейін төмендетеді. Ал егер сізде инфаркт болған болса, онда мүлде басқа топқа жатасыз. Холестериніңіздің көрсеткіші қанша болғаны маңызды емес, оны төмендету үшін кейбір дәрі-дәрмектерді ішіп, майы аз тамақ жеуге кеңес берілуі мүмкін. Бұл әдетте қате кеңес. ЭРЕКТИЛЬДІ ДИСФУНКЦИЯ: БӘРІ СІЗДІҢ БАСЫҢЫЗДА Керемет. Холестерин жақсы нәрсе болсын.
Бірақ мәселе тек ақыл-ойдың өткірлігі, деннің саулығы мен ұзақ өмір сүру туралы ғана емес. Әңгіме денсаулық жайлы кітаптардың көпшілігінде елеусіз қалып қоятын өмірдің өте маңызды бөлігі туралы болмақ. Мен сіздің жыныстық өміріңіз туралы айтып отырмын. Ол өміріңіз қаншалықты жарқын? Мен невропатолог болсам да, жыныстық дисфункциясы бар көптеген адамды кездестірдім: олар не импотент болады, не жыныстық қатынастан қашқақтайды, немесе дәрі сатып алып жүреді. Сіз мұндай таблеткалар туралы естіген шығарсыз, олар кәмпит сияқты, жыныстық өміріңізді өзгертуге уәде беріп, теледидардан жарнамаланады. Әлбетте, мұндай кінәраттары бар науқастар маған бөтен себептермен жүгінген, бірақ мен басқа неврологиялық бұзылыстармен қатар өмірдің осы жағы туралы айтуды сұраған кезде олар жыныстық қатынасқа қатысты мәселелері барын атап өтті. Бірде маған ұйқысыздық пен депрессия сияқты сан ауруын айтып жетпіс бес жастағы зейнеткер инженер келді. Соңғы қырық жыл бойы ұйықтататын дәрінің көмегімен өмір сүрген, депрессиясы 2-3 ай бұрын асқынып кеткен. Маған келем дегенше ол мазасыздығын басуға – антидепрессант, ал эректильді дисфункциясына көмекке – Виагра ішіп жүріпті.
Мен оны алдымен глютенге сезімталдыққа сынап көрдім және менің емес, өзінің таңданысына орай, оң нәтиже болды ( бұл мен осындай талдауларды талап еткен кездегі жағдай ). Ол майы көп глютенсіз диетаны ұстануға келісті. Шамамен бір айдан кейін телефон арқылы сөйлескен кезде ол таңғажайып жаңалықты хабарлады: депрессиясы жеңілдепті, ал жыныстық қатынас үшін Виагра қабылдаудың қажеті де болмай қалыпты. Ол қатты риза болды. Жыныстық қатынас мида болып жатқан нәрселермен байланысты дегенге барлығы дерлік келіседі. Ол эмоциялармен, ойлармен, қалаумен қатысты жағдай. Бірақ ол сонымен қатар гормондар мен қанның биохимиялық көрсеткіштерімен де тығыз байланысты. Егер сіз де менің инженер емделушім сияқты депрессияға ұшырасаңыз, ұйқыңыз нашар болса, секстің ең соңғы кезектегі нәрсе болатынына дауласа алмайсыз. Дегенмен импотенцияның негізгі себебі бұл ғана емес. Мен осы тарауда ең көп айтып тоқталған нәрсе – холестерин деңгейінің өте төмендігі. Бүгінгі зерттеулер тестостерон деңгейлері қалыпты болмаса ( бұл ерлерге де, әйелдерге де қатысты ), жыныстық өмірдің белсенді болмайтынын растайды, тіпті болатынына да күмән келтіреді. Тестостерон неден жасалады? Холестериннен. Қазір миллиондаған адамдар не істеп жатыр? Олар холестерин деңгейін диета немесе статиндер арқылы төмендетіп жүр.
Бұған қоса олар жыныстық өмірге деген қызығушылығынан айырылып, қабілетін де нашарлатып алады. Бүгінгі таңда эректильді дисфункцияның кең таралғаны және тестостеронды алмастыратын терапияны айтпағанда ( мысқыл болуы мүмкін ), дәрілерге сұраныстың артқаны таңғаларлық емес пе? Мұны көптеген зерттеулер растайды. Статинді қолданушыларда либидоның төмендеуі жиі кездеседі, сынақ нәтижелері бұл науқастарда тестостерон деңгейінің үнемі төмен болатынын көрсетеді. Қуанышымызға орай, статиндер қабылдауды тоқтатып, холестерин тұтынуды арттыру арқылы мұның бетін қайтаруға болады. Статиндер тестостеронды екі жолмен төмендетеді. Біріншісі – тікелей тестостеронның өздігінен төмендеуі. Екіншісі – белсенді тестостерон жасайтын ферменттерге кедергі болады. Науқастардың 24 % -ның көрсеткіші төмен екені анықталған. Тестостероны қалыпты деңгейдегі қатысушыларда өлім қаупі бар болғаны 12 % болса, жүрегі ауыратындардың өлім қаупі 21 % -ға жеткен. Егер сіздің жүрегіңізде ақау болса және тестостероныңыздың деңгейі төмен болса, онда өлім қаупі көбірек деген қорытынды жасауға болады. Сондықтан біз тестостеронды түсіретін, холестеринді төмендететін дәрілер береміз... ал тестостерон деңгейінің төмен болуы өлім қаупін арттырады. Бұл ақымақтық па, әлде не? Бұдан басқа айтарым жоқ. ҚАРЫНМЕН БАЙЛАНЫС « Тамақтың миға әсері » алғаш жарық көргеннен кейін мен адам миының саулығына арналған микробиома тақырыбына көштім.
Негізінен бактерия болып саналатын ішек микроорганизмдерімен мидың қандай байланысы бар? Өмір салтын таңдау біздің микробиоманы қалыптастыруға және сақтауға көмектесетінін енді білетін боламыз. Біз сондай-ақ микробиоманың саулығы иммундық жүйеге, қабыну дәрежесіне және депрессия, семіздік, ішек аурулары, қант диабеті, склероз, астма, аутизм, Альцгеймер және Паркинсон, тіпті қатерлі ісік сияқты әртүрлі ауруға ұшырау қаупіне әсер ететінін білеміз. Микробиома факторлары ішектің өткізгіштігін бақылауға көмектеседі, ол жоғарыда айтылғандай, организмдегі қабыну деңгейіне әсер етеді. Ішкі қабырғаларының өткізгіштігінің бұзылуы тағамдық токсиндердің ( мысалы, глютен немесе патогеннің ) өтіп кетуіне және иммундық жүйенің реакциясын тудыруына әкелуі мүмкін. Мұндай ақау тек ішектерге ғана емес, сонымен қатар қаңқа жүйесіне, теріге, бүйрек, ұйқы безіне, бауыр және миға әсер етеді. Бізге дос саналатын микробтар көп жұмыс атқарады: олар өзіміз жасай алмайтын нейромедиаторлар мен дәрумендер шығарады, асқазан-ішек жолдарының қалыпты жұмысын қамтамасыз етеді, инфекциялардан қорғайды, метаболизм мен тағамның сіңуін реттейді және қандағы қант теңгерімін басқаруға көмектеседі. Олар тіпті біздің семіз немесе арық, аш немесе тоқ болуымызға да әсер етеді. Менің « Ішек пен ми » деген кітабым микробиомаларды егжей-тегжейлі сипаттап береді.
Дегенмен менің осы кітапта ұсынатын жаңартылған бағдарламам мидың жақсы жұмыс істеуіне ықпал ететін, өзіңізге оңтайлы микробиоманы қоректендіріп, өсіріп алуға көмектеседі. Ішек микробиомасының проблемалары үшін қауіп факторларының басым көпшілігі өзгертілуі мүмкін. Ол деген тазартылған көмірсуларға, қант пен өңделген тағамдарға бай диеталар мен глютен және өңделген өсімдік майлары сияқты тағамдық токсиндер. Бұл тарауда мен ми үшін майлардың маңызы туралы көп айттым. Бірақ енді сұрақ қою керек: майдың орнына миыңызды қантпен толтырсаңыз не болады? Бақытымызға орай, біз енді қанттың ми саулығына әсері туралы білеміз. Алайда мен кітабымды жаза бастаған кезде бұл тақырыпқа көңіл бөлінбейтін. Қант пен « диабеттік семіздіктің », қант пен жүрек ауруының, қант пен бауырдың майлануының, қант және метаболикалық синдром ( инсулинге төзімділік синдромы ), қант пен қатерлі ісік қаупі және т.б. Ал егер мұның бар екеніне әлі де сенбейтін болсаңыз, келесі тарау сізге арналған. Қант пен ми туралы айтатын уақыт жетті. Қанттың миға жағымсыз әсері немесе сәтсіз одақ Қантқа айналған ми Біздің баяғы ата-бабаларымыз қантты жемістер піскен кезде немесе бал түрінде жылына бірнеше ай ғана тұтынған.
Бірақ соңғы жылдары қант барлық, өңделген тағамдарға қосылып, тұтынушылардың таңдауын шектеді. Табиғат қантты алуды қиындатқанмен, адам оны алуды оңай етіп жіберді. Роберт Ластиг [ 30 ] Қант. Ол қайдан алынса да – кәмпит пе, дайын жарма ма, даршын мен мейіз қосылған нан тілімі бола ма – осы көмірсудың ең пайдасыз нәрсе екенін бәрі біледі, әсіресе оны артық тұтынса немесе фруктозасы көп жүгері шәрбаты сияқты тазартылған және өңделген өнімдерден алынған болса. Қанттың біздегі бел, тәбет, қандағы глюкоза деңгейі, семіздік, 2-типті қант диабеті және инсулинге төзімділік мәселелеріне кінәлі екенін бәрі біледі. Бірақ қант пен мидың арасында қандай байланыс бар? Ол мақалада қанттың өміріміздегі орны, оның шығу тарихы туралы, қанттың организмге әсерін зерттейтін ғылыми ойдың қалай дамығаны туралы айтылады. Сұхбат барысында мен одан қалай тамақтанудың осы саласындағы алғашқы ғылыми журналист болғанын сұрадым. Таубс өзіне физик достарының оның әртүрлі салалардағы жаңалықтарды үнемі қадағалап отыратынын және « жаман ғылымға » ( оның суық ядролық синтез туралы кітабы осылай аталды ) [ 31 ] қызығушылық танытатынын біле отырып, денсаулық сақтау саласына назар аударуға кеңес бергенін айтты.
Бұл жолдың оны одан да « жаман ғылымға » жетелегені таңғаларлық емес. Ластиг қанттың улы екенін дәлелдейді. Оның 2012 жылғы Fat Chance ( « Жирный шанс » ) бестселлеріндегі қант – басты дұшпан дегені туралы жақында берген сұхбатын біз ұзақ талқыладық. Ластиг тек « бос калорияларды » тұтыну туралы айтып қана қоймайды, қант түрлерінің біздің зат алмасуымызға қалай араласатындығы туралы ойлап мазасызданады. Ол алғашқылардың бірі болып қантқа тәуелділік және оның денсаулыққа зияны тақырыбына қоғамның назарын аударды. Ластиг қанттың қарапайым түрі болып саналатын таза глюкоза және глюкоза мен фруктозаның қосындысынан болатын асханалық қанттың арасындағы айырмашылықты сипаттағанда « изокалориялық, бірақ изометаболикалық емес » [ 32 ] деген тіркесті қолданғанды ұнатады. Біз мысалы, картоптан 100 калория глюкоза алған кезде, организм оны өңдейді және оны глюкоза мен фруктозаның тең бөліктерінен құралған 100 калория қантқа қарағанда басқаша сіңіреді ( және басқа әсермен ). Және сол себепті қанттың фруктоза құрамдас бөлігі бауырға сіңеді. Ал басқа көмірсулар мен крахмалдардан алынған глюкозаны организмнің барлық жасушалары өңдейді.
Біз қанттың екі түрін де ( фруктоза мен глюкоза ) бір уақытта тұтынатын болсақ ( тек қана глюкозадан калория алған кездегіден гөрі ), бауырды күштірек жұмыс істеуге мәжбүрлейміз. Жеміс шырындары мен газдалған судағы қанттың сұйық формаларының зардабын бауыр тартады. Тәтті сусыннан алынған қанттың мөлшері жаңа піскен алманың баламалы дозасымен бірдей емес. Айтпақшы, фруктоза табиғи көмірсулардың ішіндегі ең тәттісі, біздің оны неге сонша жақсы көретініміз де осыдан болуы мүмкін. Дегенмен барлық табиғи қанттардың ішіндегі гликемиялық индексі ең төменгісі осы. Мұның себебі қарапайым: фруктозаның көп бөлігінің метаболизмі бауырда жүреді және қандағы қант пен инсулин деңгейінде тікелей әсер етпейді. Фруктозалы жүгері шәрбатынан алынған қанттың әсері басқа: глюкоза жалпы қан айналымға еніп, қандағы қанттың деңгейін жоғарылатады. Жалпы, алданып қалмаңыз. Фруктозаның бірден әсер етпеуі мүмкін, бірақ оны үнемі жасанды өнімдерден алған кезде ұзақ мерзімді салдары болатыны анық. Фруктозаны тұтынудың глюкозаға төзімділіктің нашарлауымен, инсулинге төзімділікпен, қандағы майдың жоғарылауымен және гипертониямен байланысты екені жақсы дәлелденген. Және содан бері ол метаболизмді реттейтін екі негізгі гормон – инсулин мен лептин өндірмейді, фруктозаға бай тағам семіздікке әкеледі, бұл зат алмасудың нашарлауын білдіреді.
Қуанышымызға орай, оларды аздап жей беруіңізге болады. Біз қанттың мидан басқа денеміздегі барлық мүшемізге әсері болатынын естідік. Бұл да баспасөзде аз қамтылған тақырып. Мынадай сұрақтар туындайды, мен оларға осы тарауда жауап беремін. Қантты артық тұтыну миға қалай әсер етеді? Ми қанттың түрлерін ажырата ала ма? Ол әртүрлі өнімнен алынған қанттарды бірдей сіңіре ала ма? Егер мен сіздің орныңызда болсам, кофемен бірге жеуге алған печенье немесе бәлішті ысырып қояр едім. Осы тарауды оқып алғаннан кейін сіз қораптағы шырын мен кәмпитке ешқашан бұрынғыдай қарамайтын боласыз. ҚАНТ ЖӘНЕ КӨМІРСУЛАР Бірнеше жаңа терминмен танысудан бастайық. Асханалық қанттың, жеміс қантының, жоғары фруктозалы жүгері шәрбатының және т.б. Жақсы сұрақ. Жоғарыда айтып кеткенімдей, фруктоза – жемістер мен балда табиғи түрде кездесетін қанттың бір түрі. Бұл глюкоза сияқты моносахарид, ал асханалық қант ( сахароза ) – біз кофеге салатын немесе қамырға себетін түйіршіктелген ақ зат глюкоза мен фруктозаның қосындысы, басқаша айтқанда, дисахарид ( біріктірілген екі молекула ) [ 33 ] Екі зат та қанттың ең қарапайым түрі моносахаридтерге жатады. Екі моносахаридтер әрекеттескенде әдетте C12H22O11 формуласымен дисахарид түзіледі.
Атап айтқанда, екі глюкоза молекуласының бірігуінен мальтоза жасалады ( мия қанты ), ал глюкоза мен фруктозаның қосылысынан сахароза ( құрақ қанты ) алынады, оны біз күнделікті өмірде қолданып, жай ғана қант деп атаймыз. Негізінде, біз тұтынатын фруктоза табиғи түрде болмайды ( сахарозаның құрамында емес ) және жемістерде де кездеспейді. Орташа деңгейдегі бір америкалық күніне 163 грамм тазартылған қант ( 652 калория ) тұтынады, оның шамамен 76 грамы ( 302 калория ) фруктозасы көп жүгері шәрбатынан алынған фруктозаның қатты өңделген түрі. Шөл басатын сусындар, шырындар мен көптеген өңделген тағамда кездесетін фруктозасы көп жүгері шәрбаты – фруктозасы басым болатын молекулалардың тағы бір қосындысы саналады, мұнда шамамен 55 % фруктоза қосылған, 42 % глюкоза және 3 % басқа көмірсулар бар. Мен « шамамен » айтып отырмын, өйткені кейбір тексерулер жүгері шәрбатының құрамында жапсырмасында көрсетілгеннен әлдеқайда көп бос фруктозаның барын көрсетті. Оңтүстік Калифорния университетінің профилактикалық медицина профессоры, балалар семіздігін зерттеу орталығының директоры Майкл Горн Лос-Анджелестен сатып алынған газдалған сусынның құрамында 65 % фруктоза бар екенін анықтады. Фруктозасы көп жүгері шәрбаты 1978 жылы сусындар мен тағамдардағы асханалық қантты алмастырудың арзан баламасы ретінде енгізілген.
БАҚ осы жасанды қоспаға семіздік індетінің негізгі себебі ретінде қарап, жасаған шабуылы туралы естігеніңізге күмәнім жоқ. Ең басты мәселе назардан тыс қалып қалды. Біздің жуандаған беліміз бен соған сәйкес пайда болған ауруларымыз, атап айтқанда, семіздік пен қант диабетіне осы шәрбаттың « кінәлі » екені рас, бірақ басқа да қанттарды айта кетуіміз керек, өйткені олардың барлығы көмірсулар, яғни бәрі сипаттамалары ұқсас биомолекулалар класына жатады. Майларға ( май қышқылдарының тізбегі ), ақуыздарға ( амин қышқылдарының тізбегі ) және ДНҚ-ға қарағанда, көмірсулар жай ғана моносахаридтер тізбегі болады. Бірақ сіз көмірсулардың барлығы бірдей емес екенін және организмде бәрі бірдей өңделмейтінін білесіз. Айырмашылығы – белгілі бір көмірсулардың қандағы қанттың және соның нәтижесінде инсулиннің деңгейін қаншалықты көтеретіндігінде. Көмірсулары, әсіресе қарапайым глюкозасы көбірек тағамдар жасушаларда қант қорын сақтау үшін ұйқы безін инсулинді көбірек шығаруға мәжбүрлейді. Ac қорыту кезінде көмірсулар ыдырайды, босатылған қант қанға түседі және глюкозаның жасушаларға жетуі үшін ұйқы безін көбірек инсулин шығаруға мәжбүрлейді. Қант деңгейі неғұрлым жоғары болса, ұйқы безі соғұрлым көп инсулин шығарады. Қандағы қанттың күрт көтерілуіне себепші көмірсулар майдың да көп жиналуына әкеледі.
Оларға кез келген тазартылған ұн өнімдері ( нан, макарон өнімдері ), крахмал ( күріш, картоп және жүгері ) мен газдалған сусындар, сыра және жеміс шырындары сияқты сұйық көмірсулар жатады. Олардың барлығы тез сіңеді, өйткені олар қанның айналымын глюкозамен толтырады және артық калорияларды майға айналдыратын инсулиннің бөлінуіне себеп болады. Ал көкөністердің құрамындағы көмірсулар туралы не айтуға болады? Мысалы, брокколи мен шпинат сияқты жасыл жапырақты көкөністердің көмірсулары қорытылмайтын талшықпен байланысты, сондықтан олардың ыдырауы ұзағырақ болады. Талшық процесті баяулатады, сөйтіп, глюкоза қанға әлдеқайда баяу түседі. Сонымен қатар көкөністерде крахмалға қарағанда су көбірек, бұл қандағы қанттың реакциясын жұмсартады. Құрамында фруктозасы бар жаңа піскен жемістерді жегенімізде, су мен талшық қанттың ұшқынын да әлсіретеді. Егер сіз бірдей салмақтағы шабдалы мен пісірілген картопты алсаңыз, сулы, талшықты шабдалыға қарағанда, картоп қанттың деңгейін әлдеқайда жоғарылатады. Дегенмен бұл шабдалы немесе басқа да жемістер ешқандай қиындық туғызбайды дегенді білдірмейді. Біздің үңгірде тұрған ата-бабаларымыз да жеміс-жидек жеген, бірақ күнде емес. Біз әлі бүгінгі күні тұтынатын үлкен көлемдегі фруктозамызды ( әсіресе ол өнеркәсіптік өнімдерден алынған фруктоза болса ) сіңіре алатындай жеткілікті дәрежеде жетілген жоқпыз.
Газдалған су құтысындағы қантпен салыстырып қарағанда, табиғи жемістердегі қант мөлшері шамалы ғана. Орташа бір алманың талшыққа бай құрамы қабығындағы ерімейтін талшық пен жұмсақ етіндегі табиғи ерігіш пектин талшықтарында шамамен 44 калория қант бар. Кока-кола немесе пепсидің бір құтысында бұдан екі еседей артық, яғни 80 калория қант бар. Егер сіз бірнеше алманың шырынын сығып алып, осы құтының өлшеміне тең мөлшерде ішсеңіз ( талшығын қалдырмай ), онда газдалған сусындағы сияқты 85 « қантты » калория аласыз. Бұл фруктоза бауыр арқылы сіңірілгенде, оның көп бөлігі майға айналады да, май жасушаларына жіберіледі. Біздің организміміз әр тамақтанған сайын осындай қарапайым процесті орындауға дағдыланып алса, бұл тіпті бұлшықет тінінің өзін инсулинге төзімді ететіндей қиындыққа тап болғанымызды білдіреді. Гари Таубс « Неліктен біз семіреміз » деген кітабында домино әсерін былай деп тамаша сипаттайды: « Фруктозаның қандағы қант пен инсулинге тікелей әсер етпейтіндігіне қарамастан, уақыт өте келе, мүмкін, бірнеше жылда бұл инсулинге төзімділіктің және май түріндегі калориялар қорының сақталуының себебі болуы ықтимал. Егер процесс олай басталмаса да, біздің қуат көзіміздің өлшегішіндегі белгі майдың қорын сақтауға дайындалып тұрады ».
Біздің қантқа деген құмарлығымыздың ең қорқынышты тұсы – организмімізге фруктоза мен глюкозаның бір мезгілде түсуі ( бұл жағдай асханалық қант қосылған тағамдарды жеген кезде жиі болады ). Фруктоза қандағы қант деңгейіне бірден әсер етпеуі мүмкін, бірақ инсулин секрециясына себепші және май жасушаларына қор жинау уақыты келгенін хабарлайтын оның серігі глюкоза бұл қызметті атқара береді. Біз қантты қаншалықты көп жесек, соғұрлым организмімізге оны майға айналдыру керектігін білдіреміз. Бұл стеатоздан ( май ауруы ) зардап шегетін бауырда ғана емес, бүкіл организмде болатын жағдай. Беліңіздегі қатпарланған май мен белбеудің үстінен салбырап тұратын қарынға дайын болыңыз және бәрінен де жаманы – біздің өмірлік маңызды мүшелерімізді қоршап тұрған құрсақ қуысымыздағы көрінбейтін висцеральды май. Маған Таубстың « көмірсулар – семіздік » және « темекі тарту – рак ауруы » деген себеп-салдарлық байланыстар арасындағы параллельдерді қалай жүргізетіні ұнайды: егер әлем темекіні ойлап таппаса, өкпенің обыры жайылмас еді. Дәл солай сияқты, егер біз көмірсуларға бай тағамдарды жемесек, семіздік те сирек болатын еді. Жүрек ауруы, қант диабеті, деменция және обыр сияқты бір-бірімен байланысты басқа да аурулардың сирек болатынына бәс тіге аламын.
Ал егер көптеген аурудың алдын алуға көмектесетін негізгі мәселені атап өту қажет болса, қант диабетінен аулақ болыңыз дер едім. ДИАБЕТ-ӨЛІМ ХАБАРШЫСЫ Қант диабетіне апаратын жолға түспеудің қаншалықты маңыздылығын, ал егер сіз бұл ауруға шалдыққан болсаңыз, онда қандағы қант деңгейін бақылаудың аса қажет екенін қайталап айтудан жалықпаймын. Америка Құрама Штаттарында 2-типті қант диабетімен ауыратын 65 және одан үлкен жастағы 11 миллионға жуық адам бар. Болайын деп тұрған апаттың ауқымы туралы ойланыңызшы: егер бұл адамдардың барлығында Альцгеймер ауруының қаупі артса, тағы диабетке ұшыраудың алдында тұрған 23,1 миллион адам бар, бұл – 65 және одан үлкен жастағылардың 48 % -ы. Қант диабеті мен Альцгеймер ауруы арасындағы байланысты растайтын сенімді дәлелдер бар, бірақ сонымен қатар қант диабеті – қарапайым танымдық қызметтің нашарлататын күшті қауіп факторы екенін түсіну маңызды. Бұл ең алдымен қантты бақылай алмайтын науқастарға қатысты. Мінекей, көрнекі иллюстрация. Оның мақсаты – қант диабеті танымдық нашарлау қаупін арттыра ма, жоқ па және танымдық қызметтің әлсіреуі қантты бақылай алмауға байланысты ма, осыны анықтау болды.
Бірінші бағалау кезінде қатысушылардың шамамен 23 % -ы қант диабетіне шалдыққан, қалған 77 % -ы қант диабетімен ауырмаған ( зерттеушілер әдейі « денсаулығы жақсы, белсенді қарт адамдардың әртүрлі тобын » таңдаған ). Тоғыз жылдан астам бақылау кезінде 77 % -дың аз ғана бөлігі қант диабетіне шалдыққан. Танымдық сынақтар зерттеудің басында жүргізілген және барлық уақытта қайталанып отырған. Ол « белсенді және өзін жақсы сезінетін егде жастағы адамдар арасында қант диабеті және бұл аурумен ауыратын адамдардың қанындағы глюкозаны бақылаудың нашарлығы танымдық функциялардың бұзылуымен және одан да ауыр құлдыраумен байланысты болатынын анықтады. Бұл қант диабетінің ауырлығы танымдық қартаюды жеделдетуге ықпал ететінін білдіреді ». Ғалымдар сау адамдармен салыстырғанда қант диабетімен ауыратындардың ақыл-ой қабілетінің төмендеу жылдамдығының айқын айырмашылығын атап өтті. Ең қызығы, зерттеудің басында қант диабетімен ауыратындардың бастапқы танымдық көрсеткіштері бақылау тобындағыларға қарағанда төмен болды. Бұл зерттеу сонымен қатар танымдық қызметтің төмендеу жылдамдығы мен қандағы глюкозаның деңгейін бақылау маркері саналатын гликирленген гемоглобин A1C көрсеткішінің жоғарылауы арасындағы тікелей байланысты көрсетті. Авторлар « гипергликемия ( қандағы қант деңгейінің жоғарылауы ) қант диабетін ми қызметінің төмендеуімен байланыстыратын механизм болуы мүмкін » деп мәлімдеді.
Одан әрі қарай « гипергликемия күшейтілген гликацияның соңғы өнімдерін қалыптастыру, қабыну және кіші тамырлардың бұзылулары сияқты механизмдер арқылы танымдық қабілеттің нашарлауына ықпал етуі мүмкін » деп көрсетілді. Күшейтілген гликацияның соңғы өнімдерінің не екенін және олардың қалай түзілетінін түсіндірмес бұрын ертеректе жасалған 2008 жылғы бір жұмысты қарастырайық. Мэйо клиникасы орындаған, Archives of Neurology басылымында жарияланған бұл жұмыс қант диабетінің ұзақтығының әсерін қарастырған аурудың ұзақтығы танымдық бұзылыстың ауырлығына әсер ете ме? Нәтижедегі сандар айқын: егер қант диабеті 65 жасқа дейін басталса, орташа танымдық бұзылыс қаупі 220 % -ға дейін артады. Қант диабетімен он жыл немесе одан да көп уақыт ауыратын науқастарда орташа танымдық бұзылу қаупі 176 % -ға дейін өскен. Егер науқастар инсулин қабылдаған болса, онда қауіп 200 % -ға артады. Авторлар қандағы қанттың тұрақты түрде жоғары болуы мен Альцгеймер ауруы арасындағы байланыстың болжамды механизмін « озық гликацияның соңғы өнімдері өндірісінің артуы » деп сипаттады. Бұл « соңғы өнімдердің » танымдық қабілеттің нашарлауы мен тез қартаюға қандай қатысы бар? Келесі бөлімде осы туралы айтайық.
Аурудың ірі қарадан адамға жұғатыны туралы ресми құжаттан білген кезде, Ұлыбританиядағы тұрғындар арасында сиырдың « құтыру » ауруы жайлы қорқыныш өте тез тарап кетті. Ол инфекцияны бала кезінде жеген сиыр етінен жасалған гамбургерден жұқтырған. Көп ұзамай аурудың расталғаны жайында басқа да жағдайлар тіркелді және көп ел, соның ішінде Америка Құрама Штаттары Ұлыбританиядан сиыр етін алдыруға тыйым салды. Кейбір аймақтарда ғалымдар індеттің шығу тегін анықтап, мәселені жою бағытында шаралар қабылдағанша, тіпті McDonald's-тың өзі гамбургер сатуды тоқтатты. Сиырдағы « құтыру » ауруы – ірі қара малдың губка тәрізді энцефалопатиясы деп те аталады. Сирек кездесетін ауру, ауырған сиырлардың мінез-құлқында байқалған оғаштық үшін осылай аталған. Екі түрі де жасушалар арасында агрессивті таралу арқылы зақым келтіретін аномальды ақуыздардан туындаған приондық ауруларға [ 34 ] жатады. Бұл ауру әдетте Альцгеймер, Паркинсон және Шарко [ 35 ] сияқты классикалық нейродегенеративті ауру саналмаса да, осы аурулардың барлығында қалыпты сау өмір үшін қажетті ақуыздар құрылымының бірдей деформациясы байқалады. Әрине, Альцгеймер, Паркинсон және Шарко « құтырған сиыр » ауруы сияқты жұқпалы емес, бірақ соған қарамастан олардың ұқсастықтары бар, ғалымдар қазір осыны анықтауға тырысуда. Және бәрі деформацияланған ақуыздармен аяқталады.
Қазір ондаған дегенеративті аурудың қабынумен байланысты екені белгілі болды. Біз сондай-ақ ондаған ұқсас аурулардың, соның ішінде 2-типті қант диабеті, катаракта, атеросклероз, эмфизема және жарыместіктің ақуыздар деформациясымен байланысты екенін білеміз. Прион аурулары деген аномальды ақуыздардың басқа жасушаларды ауруға ұшыратып және мидың зақымдануы мен алжасуды тудыру мүмкіндігімен сипатталады. Бұл бір қарағанда қатерлі ісікке ұқсайды: бір жасуша екіншісінің реттелуін бұзады, сөйтіп, сау адамдардікіне ұқсамайтын жасушалардың жаңа тобы пайда болады. Зертханаларда тышқандармен жұмыс істей отырып, ғалымдар ақыры жаңа нейродегенеративті жағдайлардың ұқсас сызбамен дамитыны туралы дәлелдемелер жинады. Ақуыздар – организмдегі ең маңызды құрылымдардың бірі, олар іс жүзінде құрылғыны әртүрлі режимдерге ауыстырып отыратын шебер сияқты әрекет ете отырып, оны қалыптастырады. Біздің генетикалық материалымызда ( ДНҚ ) аминқышқылдарының тізбегі ретінде түзілетін ақуыздардың кодтары бар. Ақуыздар организмдегі процестерді реттеу және инфекциядан қорғау сияқты функцияларын орындау үшін олар үшөлшемді ( үштік ) құрылымға ие болуы керек. Ақуыз фолдингі [ 36 ] деп аталатын процесте ерекше пішінге ие болады, әрбір ақуыз өзінің ерекше қызметін анықтайтын өзіндік пішін алады.
Әлбетте, деформацияланған ақуыздар өз рөлін қалыпты түрде орындай алмайды немесе мүлдем қызметін атқара алмайды және, өкінішке орай, оларды түзету мүмкін емес. Дұрыс пішінге түсе алмаса, олар ең жақсы жағдайдың өзінде белсенділігінен айырылады, ал егер жағдай нашарлап кетсе, олар токсиндерге айналады. Қалыптан тыс құрылымды ақуыздарды жоюдың механизмдері жасушалардың өзінде болады, бірақ қартаю және басқа да факторлар бұл процеске кедергі келтіреді. Уытты ақуыз басқа жасушаларға әсер етіп, олар дұрыс қатпарланбаған ақуыздар жасай бастағанда, нәтиже қорқынышты болуы мүмкін. Сондықтан қазіргі көптеген ғалымның мақсаты – дұрыс емес пішінді ақуыздардың ( қалыптан тыс үшінші құрылымды ) жасушалар арасында таралуын қысқарту және ауруды тоқтату әдісін табу болып отыр. Приондарды ( Сан-Францискодағы ) Калифорния университетінің нейродегенеративті аурулар институтының директоры Стенли Прузинер ашқан, осы үшін ол 1997 жылы Нобель сыйлығының лауреаты атанды. Тәжірибе барысында ғалымдар бета-амилоидты тышқанның миының бір жағына енгізу арқылы аурудың жағдайын және нәтижелерді бақылаған. Жарқырайтын молекуланың көмегімен олар Альцгеймер ауруы бар адамдардың миындағы улы тізбек ақуыздардың қалай жоғалатынын көрді. Бұл жаңалық тек ми ауруының ғана себебін түсіндіріп қоймайды. Негізінде, ақуыздар әртүрлі аурулардың пайда болуына ықпал етеді.
Мысалы, 2-типті қант диабетін осы тұрғыдан қарастырып көрейікші. Қант диабетіне шалдыққанда ұйқы безінде инсулин өндірісіне теріс әсер ететін ауру ақуыздар болады ( сұрақ: бұл деформация қандағы қанттың үнемі жоғары болуынан туындады ма? ). Атеросклерозда осы аурута тән холестеринді шөгінділер ақуыздардың дұрыс емес қатпарлануынан туындауы мүмкін. Катаракта кезінде көздің мөлдір қабатына « жаман » ақуыздар жиналады. Муковисцидоз, ДНҚ ақауынан туындаған тұқым қуалайтын аурулар CFTR [ 38 ] ақуызының дұрыс қатпарланбауынан болады. Тіпті генетикаға негізделген эмфиземаның бір түрі белгілі бір ақуыздардың жинақталуына байланысты. Олар бауырда өндіріледі және оларды қорғау үшін өкпеге баруы керек, бірақ оның орнына бауырда жиналып қалады, соның кесірінен өкпе ауруға қарсы тұра алмайды. Енді біз бетімен кеткен ақуыздардың ауруға және әсіресе неврологиялық деградацияға ықпал ететінін анықтадық, бұдан әрі мынадай сұрақ туындайды: ақуыздардың дұрыс қатпарланбауына не себеп болады? Муковисцидоз сияқты аурулар үшін жауап нақтырақ, өйткені бұл жерде белгілі бір генетикалық ақау анықталған. Бірақ шығу тегі түсініксіз немесе қартайғанша білінбейтін аурулар туралы не айтуға болады? Гликацияның соңғы өнімдеріне тоқталайық. Гликация – қант молекулаларының ақуыздармен, майлармен және амин қышқылдарымен байланысуын білдіретін биохимиялық термин.
Бұл қант молекулаларын басқа молекулаларға жабысуға мәжбүрлейтін өздігінен жүретін реакция, кейде оны Майяр реакциясы деп те атайды. Француз ғалымы және дәрігер Луи Камиль Майяр бұл процесті 1900 жылдардың басында алғашқы болып сипаттаған. Сондай-ақ реакция кезінде ақуыз талшықтарын деформациялайтын және оларды икемділігінен айыратын гликацияның соңғы өнімдері ( ГСӨ ) түзіледі. ГСӨ-нің қалай жұмыс істейтінін білу үшін жасына жетпей жүзін әжім торлаған, өңсіз, бозарған, терісі салбыраған адамға жай ғана қараудың өзі жеткілікті. Бұл көріп тұрғаныңыз ақуыздардың « сатқын » қанттармен бірігуінің физикалық әcepi. Сондықтан ГСӨ-ні қазір терінің қартаюының негізгі факторы деп есептейді. Немесе ылғи темекісін будақтатып жүретін адамға қараңызшы: оның сарғайған терісі гликацияның тағы бір белгісі. Темекі шегетіндердің терісінде антиоксиданттар аз болады, сонымен қатар темекі шегу дене мен терінің тотығуын күшейтіп жібереді. Олар гликация сияқты қалыпты процестердің жанама өнімдерімен күресе алмайды, өйткені олардың организмінің табиғи қорғаныштық әлеуеті барынша әлсіреген, турасын айтқанда, тотығу көлемі ұлғайып кеткен. Біздің көпшілігімізде гликацияның сыртқы белгілері отыз жастан кейін белгілі бір гормоналдық өзгерістер мен күн сәулесінің зияны сияқты қоршаған ортаның әсерінен тотығу стресстері қордаланып қалған кезде пайда болады.
Гликация – бұл қабыну және белгілі бір дәрежеде бос радикалдар өндіру сияқты біздің өміріміздің бұлтартпас дерегі. Бұл қартаю процесінің негізіндегі қалыпты зат алмасудың нәтижесі. Ақуыздар мен қанттар арасындағы байланыстарды көрсететін технология арқылы біз гликацияны тіпті өлшей де аламыз. Дерматологтер мұны жақсырақ біледі. Олар жоғары технологиялық камералардың көмегімен баланың флуоресценттік бейнесі мен қартайған ересек адамның бет-әлпетін салыстыру арқылы жас ерекшеліктерін ажырата алады. Балалардың беті өте қараңғы болып көрінсе, бұл ГСӨ-нің жоқтығын көрсетеді, ал ересектердің бейнесі гликация кезінде пайда болатын байланыстардың әсерінен жарқырап көрінеді. Біздің мақсатымыз – гликация процесін азайту немесе баяулату. Қазіргі замандағы қартаюға қарсы көптеген бағдарлама гликацияны азайтуға және тіпті зиянды байланыстарды бұзуға бағытталған. Бірақ біз осы процесті жеделдететін көмірсуларды көп мөлшерде тұтынуды тоқтатпағанша, бұл орындалмайды. Атап айтқанда, қант гликацияны белсенді түрде ынталандырады, өйткені олар ақуыздарға оңай қосылады ( және мына бір шағын деректі ескерте кетейін: АҚШ-тағы тағамдық калория алудың алғашқы жолы – гликация көлемін он есе арттыратын фруктозасы жоғары жүгері шәрбаты ). Ақуыздар гликацияға ұшыраған кезде кем дегенде екі маңызды нәрсе болады. Біріншіден, олар функционалдық мүмкіндіктерін айтарлықтай жоғалтады.
Екіншіден, ақуыздар қанттармен байланысқаннан кейін осылай құртылған басқа ақуыздарға қосылуға бейім тұрады; бұл жағдайда олардың жұмысына қосымша кедергі келтіретін айқасқан байланыстар пайда болады. Бірақ, мүмкін, одан да маңыздысы – гликациялану арқылы ақуыз бос радикалдар өндірісін жоғарылату көзіне айналады. Бұл тіндердің бұзылуына, майлардың, басқа ақуыздардың, тіпті ДНҚ-ның зақымдалуына алып келеді. Тағы да айта кетейік, гликация – зат алмасудың қалыпты бөлігі саналады. Ол мөлшерден тыс көбейіп кеткен кезде көптеген мәселе туындайды. Гликация деңгейінің жоғары болуы танымдық қабілеттерді төмендетіп қана қоймайды, сонымен қатар бүйрек ауруларымен, қант диабетімен, қан тамырлары ауруларымен және жоғарыда айтылғандай, қартаю процесінің өзімен тікелей байланысты болады. Организмдегі кез келген ақуыз гликацияға ұшырап, ГСӨ-ге айналуы мүмкін екенін есте сақтаңыз. Дүние жүзіндегі медицина зерттеушілері ГСӨ өндірісін азайтатын әртүрлі фармацевтикалық әдістерді әзірлеуге тырысуда. Алайда ГСӨ түзілуін болдырмаудың ең жақсы жолы – қантты азайту екені айдан анық. Қабыну мен бос радикалдарды өндіріп қана қоймай, ГСӨ қан тамырларын да зақымдайды. Осыдан-ақ қант диабеті мен қан тамырлары проблемалары арасындағы байланысты түсінуге болады. Алдыңғы тарауда атап өтілгендей, диабетпен ауыратын науқастарда ишемиялық ауру мен инсульт қаупі күрт артады.
Көптеген қант диабетімен ауыратындардың миды қоректендіретін қантамырларына қатты зақым келеді, олар тіпті Альцгеймер ауруына ұшырамағанның өзінде қанмен қамтамасыз ету тапшылығына байланысты жарыместіктен зардап шегуі мүмкін. Бұдан бұрын мен зиянды холестерин деп аталатын ЛПНП-ның өмірлік маңызы бар холестеринді ми жасушаларына тасымалдайтынын түсіндірдім. Бірақ ол тотыққан кезде қан тамырларын бұзады. Біз қазір ЛПНП гликацияланған кезде ( түптің түбінде ол да ақуыз ғой ) тотығуды күрт арттыратынын түсінеміз. Тотығу стресі мен қанттың арасындағы байланысты асыра бағалау қиын. Ақуыздар гликацияланған кезде бос радикалдардың өндірісі 50 есеге артады, бұл жасуша функцияларының бұзылуына және ақыр соңында олардың өлуіне дейін әкеледі. Бұл бос радикалдар өндірісі тотығу стресі және танымдық қабілеттердің нашарлауы арасындағы күшті байланысқа біздің назарымызды аударады. Біз тотығу стресінің ми дегенерациясымен тікелей байланысты екенін білеміз. Зерттеулер көрсеткендей, бос радикалдар Альцгеймер, Паркинсон және Шарко ауруы сияқты ауыр неврологиялық бұзылулардың белгілері пайда болғанға дейін танымдық бұзылыстарға апаратын жолдың бастапқы сатыларында липидтерді, ақуыздарды, ДНҚ және РНҚ-ны зақымдайды. Өкінішке қарай, зақымдалып болғаннан кейін диагноз қойылады. Бұдан шығатын қорытынды: тотығу стресі мен миды зақымдайтын бос радикалдардың әсерін азайтқыңыз келсе, ақуыздың гликациясын төмендету керек.
Яғни қантты оңды-солды тұтына беруді шектеу керек деген сөз. Қарапайым және түсінікті. Дәрігердің көпшілігі өз тәжірибесінде үнемі бір гликацияланған ақуызды өлшеуге назар аударады. Мен бұл гемоглобин A1C талдауы туралы жоғарыда айтып өттім. Бұл дәл сол қант диабетімен ауыратындардағы қантты бақылауға болатын стандартты зертханалық талдау. Дегенмен гликацияланған гемоглобин мидың саулығы үшін өте маңызды. HbA1C 90-120 күн арасындағы орташа қант деңгейін көрсете алады. Гликацияланған гемоглобин ( гемоглобин A1C ) – қанның қызыл түйіршіктерінде ( эритроциттер ) кездесетін оттегіні тасымалдайтын ақуыз. Гемоглобин молекулалары қандағы қантпен байланысады, ал егер қандағы қант жоғары болса, байланысқан гемоглобиннің үлесі артады. Гемоглобин A1C дәл сол сәттегі қандағы қанттың мөлшерін анықтай алмаса да, бұл өте пайдалы, өйткені ол соңғы 90 күндегі қандағы қанттың « орташа » деңгейін көрсетеді. Сондықтан қант деңгейі мен Альцгеймер ауруы танымдық қабілеттің орташа бұзылыстары және жүрек ауруы сияқты әртүрлі аурудың арасындағы өзара байланысты зерттейтін зерттеулерде A1C гемоглобині жиі қолданылады. Алдыңғы тарауда біз бір топ ғалымның « артық салмақ/семіздік және 2-типті қант диабетінің ми құрылымдары мен танымдық қабілеттерге тигізетін әсерін анықтау » мақсатындағы 2017 жылы жасаған зерттеуі туралы айттық.
Зерттеушілер « сау қатысушылармен салыстырғанда, 2-типті қант диабетінің бастапқы сатысындағы артық салмағы бар/семіз қатысушылардың ми құрылымдары мен танымдық қабілеттерінде ауыр және асқынған ауытқулар бар екенін » анықтаған. Басқа нәрселермен қатар, зерттеуге алынғандардың HbA1C деңгейі де өлшенді. Артық салмағы барлар тобында оның деңгейі жоғары болғаны таңғалдыра қоймас. Гликацияланған гемоглобин – қант диабеті үшін қауіп тудыратын фактор екені анық белгілі, бірақ ол сонымен қатар инсульт, жүректің ишемиялық ауруы және басқа да аурулардан болатын өлімнің де себепшісі болуы ықтимал. Бұл көрсеткіш 6 % -дан жоғары болған кезде өзара байланыстың күшті болатыны анықталған. Бізде енді гликацияланған гемоглобин деңгейінің жоғарылауы ми көлеміне әсер ететіндігі туралы дәлелдер бар. Neurology журналында жарияланған бір іргелі зерттеуде зерттеушілер қандай зертханалық сынақтың ми атрофиясымен сәйкес келетінін анықтау үшін МРТ суреттеріне қарап, A1C гемоглобинінің ең күшті байланыста екенін анықтаған. Біз HbA1C төмен ( 4,4-5,2 ) және жоғары ( 5,9-9,0 ) адамдарда ми тінінің жоғалу дәрежесін салыстырған кезде, жоғары көрсеткіштегі адамдарда соңғы алты жылда ми тінінің жоғалуы екі еседей артық болған. Осыған қарағанда, HbA1C-ның жай ғана қандағы қант маркері болудан әлдеқайда маңызы зор. Бірақ ең бастысы, сіз оны толығымен бақылай аласыз!
HbA1C-ның мінсіз көрсеткіші – 4,8-ден 5,4-ке дейінгі аралықта. Көмірсуларды тұтынуды қысқарту, салмақты азайту және дене жаттығулары инсулинге сезімталдықты айтарлықтай жақсартатыны және HbA1C деңгейін төмендететіні есіңізде болсын. Сонымен қатар сіз A1C гликацияланған гемоглобині мен болашақ депрессия қаупі арасында тікелей байланыстың дәлелі бар екенін білуіңіз керек. Орташа жасы 63-тегі төрт мыңнан астам ер мен әйелдің қатысуымен жүргізілген экспериментте A1C гемоглобині мен « депрессия белгілерінің » арасындағы өзара байланыс анықталды. Глюкозаның нашар метаболизмі депрессияның дамуының қауіп факторы ретінде сипатталған. Сонымен, ақуыздың гликациясы – сіздің миыңыз үшін қауіпті хабар. БАСТАПҚЫ САТЫДАҒЫ ӘРЕКЕТ Жоғарыда сипаттағанымдай, қандағы қанттың қалыпты деңгейі дегеніміз – оны бірқалыпты ұстап тұру үшін ұйқы безінің шамадан тыс жұмыс істейтінін білдіруі мүмкін. Осылайша қанттың деңгейі көтеріліп, адам диабетке шалдыққанға дейін инсулиннің жоғары деңгейге көтерілетіні түсінікті. Сондықтан да ашқарында қант деңгейін ғана өлшеп қоймайды, сонымен бірге инсулин деңгейін де тамақ ішпей тұрып тексеру өте маңызды. Ашқарындағы инсулин деңгейінің жоғарылауы ұйқы безінің қандағы қант деңгейін қалыпқа келтіру үшін бар күшін сарқып жұмыс істейтінін көрсетеді. Сондай-ақ бұл сіздің көмірсуларды тым көп тұтынатыныңыздың айқын белгісі.
Қателеспеңіз, инсулинге төзімділік қазірдің өзінде мидың деградациясы мен танымдық қабілеттің төмендеуі үшін күшті қауіп факторы саналады. Сізде тіпті қант диабеті болмаса да, қаныңыздағы қант қалыпты деңгейде болса да, инсулинге төзімділіктің жоқтығын білудің жалғыз жолы – ашқарынға инсулин деңгейін тексеру. Болды, осы ғана. Бұдан басқа да дәлел керек пе? Дегенмен ашқарындағы инсулинді анықтаған талдау көп адамда инсулинге төзімділік барын көрсетті. Зерттеулер көрсеткендей, бұл танымдық бұзылыс қаупін айтарлықтай арттырып жібереді екен. Жалпы алғанда, инсулин деңгейі неғұрлым төмен болса, соғұрлым жақсы. АҚШ-тағы орташа ересек ер адамдардың көрсеткіші шамамен 8,8 мкМЕ/мл болса, әйелдер үшін 8,4 мкМЕ/мл-ді құрайды. Дегенмен қазіргідей семіздік эпидемиясы мен көмірсуларды тұтыну кезінде бұл орташа көрсеткіштер мінсіздіктен әлдеқайда жоғарылау тұр деп сендіруге болады. Көмірсуларды тұтынуын қадағалап отыратын пациенттерде инсулин деңгейі 2,0-ден төмен болуы мүмкін. Бұл идеал – адамның ұйқы безінің шамадан тыс созылмайтынын, қантты жақсы бақылайтынын, қант диабетінің қаупі аз екенін және инсулинге төзімділік белгілерінің жоқтығын көрсетеді. Маңызды: егер ашқарындағы инсулин деңгейі жоғары болса, мұны 5,0-ден жоғары кез келген көрсеткіш деп санауға болады, онда жағдайды жақсартуға болады және 10-тарауда мен мұны қалай істеу керектігін айтып беремін.
Әрі қарай жылжымай тұрып қанттың жоғары болуының миға қалай әсер ететіні туралы жаңа ғылыми дәлелдерді қарастырайық. Мен бұған дейін де мұны баса айтқан болатынмын, бірақ сіздер ұмытып қалмау үшін қандағы глюкозаның миға әсері 2-типті қант диабетімен шектелмейтінін қайталап айтқым келеді. Тіпті глюкоза қалыпты деңгейде болса да, ол ми мен сұр заттың атрофиясына қатты әсер етеді. Оны түсіндірсем, қандағы қант мидың кішіреюін білдіреді. Бұл тұжырым австралиялық ғалымдар тобы жариялаған 2018 жылғы шолу мақаладан шығады. Мақалада қант диабетінің бар-жоғына қарамастан, функцияның төмендеуімен және ми атрофиясымен қан глюкозасының ( көмірсуларды қабылдаумен байланысты ) арасындағы күшті байланысты көрсететін бүкіл әлем бойынша жүргізілген көптеген зерттеу қамтылған. Қант деңгейінің шамалы өсуінің өзі Альцгеймер ауруымен ауыратын мидың түрлі аймақтарының функционалдығын төмендететіні белгілі болған. Сіз « қалыпты жағдай » дегеннің нашар анықталғанын көріп тұрсыз, тіпті дәрігер сіздің көрсеткішіңіз « қалыпты » диапазонда екенін айтса да, олар жоғары нормаға жақын болуы мүмкін, бұл қант диабетінің шегінде тұрғаныңызды білдіреді. Көмірсутегі аз диетаға ауысу қант деңгейін бақылауға және деменция қаупін азайтуға көмектесетіні ғылыми түрде расталған.
Ғалымдар 2-типті қант диабетімен ауыратындарға: « Бұл ( көмірсуы аз ) диетаның тиімділігін инсулин терапиясымен салыстыруға болады », – дейді. Бұл болмашы ғана болып көрінуі мүмкін, бірақ пайыздар біртіндеп қосыла береді. Ал енді мидың көлемінің организмдегі маймен де байланысты екенін көреміз. ДЕНЕ САЛМАҒЫ АРТҚАН САЙЫН МИ КӨЛЕМІ КІШІ БОЛАДЫ Артық салмақты арқалап жүрудің денсаулыққа зиян екенін барлығы да түсінеді. Бірақ егер сізге артық салмақтан арылу үшін тағы бір себеп қажет болса, онда ақыл-ойды жоғалту қорқынышы физикалық және тура мағынасында мотивацияға айналуы мүмкін. Менің институтта оқып жүрген кезімде май жасушалары ең алдымен қажетсіз қорларды сақтауға арналған қоймалар деген көзқарас басым болды. Бұл мүлдем қате көзқарас. Қазіргі кезде май жасушалары калорияларды жай ғана сақтамайтыны белгілі болды. Олар физиологиялык, процестерге әлдеқайда белсенді қатысады. Күрделі гормоналды органдарды құрайтын май массасы пассивті жүйелерге жатпайды. Сіз мені дұрыс түсіндіңіз: май деген – бұл мүше. Бұл сіздің ең еңбекқор мүшеңіздің бірі. Ол жылуды сақтау мен организмді қорғаудан басқа да көптеген қызмет атқарады. Бұл әсіресе бауыр, бүйрек, ұйқы безі, жүрек және ішек сияқты ішкі ағзалардың айналасын қоршап тұрған висцеральды майға қатысты.
Соңғы уақытта висцеральды май өзіне ерекше назар аударта бастады, онысы бекер емес. Біз қазір оның денсаулыққа зиянды екенін білеміз. Жамбастың салбырауы, белдегі қатпарлар, целлюлит және бөкседегі майларды көріп, көңіліміз түседі, бірақ бұл көзге көрінбейтін немесе қолмен ұсталмайтын майдың ең нашар түрі. Тым болмағанда біз бүйірдегі қатпарланған май мен салбыраған қарынды көреміз, бұл – ішкі ағзаларды май қоршап тұрғанының сыртқы белгісі. Сондықтан да белдің өлшемі денсаулықтың көрсеткіші ғана емес, болашақ проблемалар мен өлімді де болжаушы фактор. Бел неғұрлым жуан болса, ауру мен өлім қаупі соғұрлым жоғары болады. Бізде висцеральды майдың қабынуды тудыруы және гормоналдық процестердің қалыпты барысын бұзатын сигналдық молекулаларды шығаруы мүмкін екендігі туралы құжаттық дәлелдемелер бар. Бұл өз кезегінде әртүрлі жағымсыз құбылыстардың көбейетінін көрсетеді. Висцеральды май бүкіл биологиялық тізбекте қабынуды тудырып қана қоймайды, ол өзі де қабынады. Онда қабынған көптеген ақ қан түйіршіктері жиналып тұрады. Шын мәнінде, висцеральды май бауырға тікелей баратын гормоналды және қабыну молекулаларын жасайды, ал бауыр оған тиісінше жауап береді ( мысалы, қабыну реакциялары және гормондарды бұзатын заттардың пайда болуы ).
Қысқаша айтқанда, висцеральды май – ағаштың артына тығылған жыртқыш қана емес, ол қаруланған, қауіпті жау. Онымен байланысты семіздік және метаболикалық синдром сияқты нақты аурулардан бастап, онша біліне бермейтін қатерлі ісік, аутоиммундық бұзылулар және ми бұзылыстары тәрізді аурулардың саны өте көп. Артық май, семіздік және ми дисфункциясы арасындағы байланысты анықтау қиын емес. Артық май инсулинге төзімділікті күшейтіп қана қоймайды, сонымен қатар мидың дегенерациясына тікелей әсер ететін химиялық заттардың өндірісін арттырады. Ғалымдар сонымен қатар ашқарындағы қант пен инсулин деңгейімен мидың өзгерісін де қатар қояды. Олар мидың құрылымы мен адамның қарнының көлемінің арасында байланыс бар-жоғын білгісі келді және белдің жамбас көлеміне қатынасы неғұрлым көп болса ( яғни қарын неғұрлым үлкен болса ), соғұрлым мидың есте сақтау орталығы – гиппокамп кішірек болады екен деген таңғаларлық нәтижеге қол жеткізді. Гиппокамп есте сақтауда маңызды қызмет атқарады және оның қызметі тікелей өлшеміне байланысты. Гиппокамп кішірейген сайын есте сақтау қабілеті нашарлайды. Бірақ мұнымен де бәрі бітпейді: бұл ара-қатынас неғұрлым үлкен болса, мидың жұмысын нашарлататын микроинсульт қаупі соғұрлым жоғары болатыны анықталды.
Авторлар: « Нәтижелер семіздік, қан тамырлары аурулары мен қабынуды танымдық қабілеттің нашарлауы және деменциямен байланыстыратын өспелі дәлелдер базасына сәйкес келеді », – деп жазады. Әрі қарай жүргізілген зерттеулер әрбір артық килограмм қосқан сайын, әсіресе бел мен жамбастың арақатынасын анықтайтын орталық семіздік жағдайында [ 39 ] мидың біршама кішірейе беретінін растады. Бір ғажабы, организм неғұрлым үлкен болған сайын, соғұрлым оның негізгі органы кішірейе береді екен. Лос-Анджелестегі Калифорния университеті мен Питтсбург университетінің бірлескен зерттеуінде нейробиологтар бұрын жүрек-қан тамырлары және танымдық қабілеттер зерттеулеріне қатысқан 70 жастан асқан 94 пациенттің миының бейнесін зерттеді. Бес жыл бойы бақылауда болған қатысушылардың ешқайсысында деменция немесе басқа да танымдық бұзылыстар болмаған. Зерттеушілер дене салмағы қалыпты адамдарға қарағанда, семіз адамдардың миы ( оларға дене салмағының индексі [ 40 ] 30-дан жоғары адамдар саналды ) 16 жасқа үлкен болып көрінетінін анықтады. Артық салмағы бар қатысушылардың миы ( дене салмағының индексі 25-тен 30-ға дейінгі ) арықтарға қарағанда 8 жасқа үлкен болып көрінеді екен. Нақтырақ айтқанда, қалыпты салмағы барларға қарағанда, семіз адамдарда ми тінінің массасы 8 % -ға аз болған, ал салмағы жоғары адамдарда 4 % -ға аз.
Бұл тіннің көп бөлігі, басқаларды есептемегенде, біз шешім қабылдайтын және есте сақтайтын аймақтар мидың маңдай және самай бөліктерінде жойылып кеткен. Зерттеу авторлары мұның семіздікке шалдыққан кәрі адамға немесе артық салмағы бар адам үшін Альцгеймер ауруы қаупінің жоғарылауына қоса, басқа да ауыр салдары болуы мүмкін екенін дұрыс көрсеткен. Бұл жерде біз әрқайсы бір-біріне ықпал ететін тұйық циклдарды бақылап отырғанымыз күмәнсіз. Генетика шамадан тыс тамақтану әдеттеріне және салмақтың өсуіне әсер етуі мүмкін, ал олар белсенділік деңгейіне, инсулинге төзімділікке және қант диабетінің қаупіне әсер етеді. Содан кейін қант диабеті салмаққа және қандағы қант теңгеріміне әсер етеді. Адам қант диабетімен ауырып, аз қозғалатын өмір салтын ұстана бастағанда міндетті түрде тек мида ғана емес, сонымен қатар барлық тіндер мен органдарда кінәраттар пайда болады. Ал нашарлап, физикалық тұрғыдан кішірейе бастағанда, ми қалыпты жұмыс істеуін тоқтатады. Тәбет пен салмақты бақылау орталықтары енді толық күшінде жұмыс істемейді және осының кесірінен шеңбер тұйықталады. Бұл өзгерістердің барлығы денеде артық май пайда болғаннан кейін бірден іске қосылатынын түсіну маңызды, сондықтан сіз дереу салмақ тастауды бастауыңыз керек.
Жай ғана сіздің денеңіздегі майдың мөлшерін өлшеу арқылы отыз жылдан кейінгі миыңыздың тартатын азабын белгілі бір дәрежеде болжауға болады. Олар кімде жарыместік пайда болғанын білгісі келді. Бұл адамдар алғаш рет тексерілгенде ( орта есеппен 36 жылдай бұрын ) олардың денесіндегі майдың құрамын анықтау үшін әртүрлі өлшемдер жүргізілген. Қатысушылардың қарны, жамбас көлемі, бойы мен салмағы өлшенген. Отыз жылдай уақыт өткеннен кейін денесін май басқан адамдарда деменция қаупі күрт артқаны белгілі болды. Бастапқы топта 1049 науқасқа деменция диагнозы қойылды. Майы аздау қатысушылар тобын майы көптеу топпен салыстырған кезде, соңғы топтағы деменция қаупі екі есеге дерлік артқаны анықталды. Авторлар « қант диабеті және жүрек-қан тамырлары аурулары сияқты, орталық семіздік те ( қарынға май жиналу ) деменцияның қауіп факторы саналады » деген қорытындыға келді. Орта жаста артық салмақ жинап алып, кейін оны тастаудың бәрібір де жағымсыз салдарға әкелуі мүмкін екенін ескертемін, сондықтан басынан бастап артық салмақтан аулақ болған дұрыс. Нәтижелер қорқынышты болғанымен ( « қазіргі семіздік індеті келешек жарыместіктің таралуына әсер етуі мүмкін » ), біз бұл ақпаратты пайдаланып, дәл қазір өзгерістерді бастап кетуге шабыттанамыз деп үміттенемін.
Шынайы оқиға « Тамақтың миға әсері » – бас миының қатерлі ісігі деген үкімді естігеннен кейінгі оқыған алғашқы кітаптарымның бірі және ол менің өмірімді сақтап қалды деп ойлаймын. Қатерлі ісікті аш қалдыру және сау жасушалардағы митохондрийдың жұмыс істеуіне « өз фармацевтикалық препараттарыммен » көмектесу үшін мен емдік кетогенді диетаға көштім. Міне, үш жылдан кейін мен тек тірі қалып қана қоймай, сонымен қатар өзімді керемет сезінемін; суреттерден ешқандай қатерлі ісік процестері көрінбейді. Бұған қоса аналық бездердің поликистозының, аутоиммунды тиреоидиттің, омыраудағы миоманың, буындардағы ауырсынудын/артриттің және маусымдық аллергияның толық жойылуы, сондай-ақ өте қатты салмақ жоғалту сияқты қосымша әсерлер де болды. Қан талдаулары қабыну маркерлерінің және қандағы қант мөлшерінің айтарлықтай төмендеуін көрсетті! Элисон Г. САЛМАҚ ТАСТАУДЫҢ ҚҰДІРЕТІ Бірінен кейін бірі жасалған зерттеулер диета немесе диета мен жаттығуды бірге орындау арқылы салмақ жоғалту инсулин сигналына және инсулинге сезімталдыққа қатты әсер ететінін көрсетеді. Сабақ түсінікті: сіз майдан арылу үшін жай ғана өмір салтын өзгерту арқылы ( бірқатар ми ауруларын айтпағанда ) инсулинге сезімталдықты жақсарта аласыз және қант диабеті қаупін азайта аласыз. Егер сіз физикалық белсенділікті қоссаңыз, пайдасы одан да көп болады.
Менің көмірсуларды аз және холестерин сияқты пайдалы майларды көп тұтынатын диетаны ұсынатынымды сіз бұрыннан білесіз. Бұл үшін менің сөзіме сену міндетті емес, осылай тамақтанудың құдіретін дәлелдейтін соңғы жұмыстарды қараңыз. Әрбір қатысушы бір ай бойы әр диетаны ұстанып көрді: біріншісі – майсыз ( 60 % калория көмірсулардан, 20 % майлардан, 20 % ақуыздан тұратын ), екіншісі – гликемиясы төмен ( 40 % калория көмірсулардан, 40 % майлардан, 20 % ақуыздан ), үшіншісі – өте төмен гликемиялық ( калорияның 10 % -ы көмірсулардан, 60 % -ы майлардан, 30 % -ы ақуыздан тұрады ). Барлық диеталар бірдей калория берген, бірақ көмірсуларды аз, майды көп тұтынғандар көбірек калория жұмсаған. Әр диетаның төрт апталық мерзімінде инсулинге сезімталдық зерттелді. Майы аз диетамен салыстырғанда көмірсулары аз диетаның сезімталдықты оңтайлы жақсартуы екі есеге артық екені байқалған. Триглицеридтердің орташа көрсеткіші ( жүрек-қан тамырлары қаупінің күшті белгісі ) көмірсутегі аз топтарда 66 және майы аз топта 107 болды. Авторлар көмірсулары аз диетадағы өлшеу нәтижелері қанның биохимиялық құрамындағы өзгерістерді көрсететінін, бұл адамды артық салмаққа бейім ететінін атап өтті.
Салмақтан арылуға арналған ең жақсы диета – көмірсулары аз және майы көп диета екені түсінікті. Басқа көптеген зерттеушілер де майы көп және көмірсуы аз диеталар ішкі биохимиядан бастап, бел өлшеміне дейінгі барлық параметр жағынан майы аз және көмірсуы көп диеталардан асып түседі деген қорытындыға келді. Денсаулыққа, әсіресе мидың саулығына әсер ететін – салмақ тастау, инсулинге сезімталдық, қандағы қант және тіпті С-реактивті ақуыз сияқты барлық факторлар үшін көмірсутегі аз диета басқаларға қарағанда анағұрлым тиімдірек. Басқа тамақтану тәртібі күнделікті бас ауруларынан бастап, созылмалы бас « сақинасы » ( мигрень ), үрейлену, СДВГ және депрессияға дейінгі көптеген ми бұзылыстарының қаупін арттырады. Ал егер ақтық деміңізді алғанға дейін ақыл-ойыңызды бастапқы қалпында ұстау туралы ой сізді әлі де жеткілікті ынталандырмайтын болса, онда жүрегіңізге ( және барлық басқа мүшелерге ) пайдалы тұсын қарастырыңыз. Онда майы аз әдеттегі диетаны ұстанатындарға қарағанда, Жерорта теңізі диетасын тұтынатын 55 пен 80 жас аралығындағы адамдарда жүрек-қан тамырлары ауруы мен инсульт қаупі 30 % -ға төмен екендігі анықталған. Нәтижелердің әсерлі болғаны сонша – зерттеу пайдалы май өнімдерінің орнына дайын пісірілген өнімдерді көп тұтынатын майы аз диетаның қауіптілігіне байланысты мерзімінен бұрын тоқтатылды.
Жерорта теңізі диетасы – зәйтүн майына, жаңғақтарға, бұршақтарға, балыққа, жемістер мен көкөністерге, тіпті тамақпен бірге ішілетін шарапқа бай екендігімен танымал. Бұл диетада астыққа да орын бар, ол мен ұсынып отырған нұсқаға өте ұқсас. Шын мәнінде, дәстүрлі Жерорта теңізі диетасынан глютені бар барлық тағамдарды алып тастау және тәтті жемістер мен көмірсуларды шектеу сіздің миыңыз үшін тамаша диета болары сөзсіз. Ескерту: 2013 жылғы New England Journal of Medicine журналындағы жарияланған мақаланың авторлары өздерінің әдістемесін сынағаннан кейін түпнұсқалық жарияланымды алып тастап, 2018 жылы сол журналдағы деректерді қайта басып шығарды. Ұлыбританиядан келген сарапшылар 401 адамнан тұратын топ қатысушыларының ми көлемін 73 және 76 жастарында МРТ-ның көмегімен өлшеген. Ми көлемінің айырмашылығын түсіндіре алатын басқа факторларды ( мысалы, қант диабеті, гипертензия және тіпті білім беру ) ескере отырып, ғалымдар: « Жерорта теңізі диетасын нашар ұстану – үш жылдан кейін ми атрофиясының болжамды факторы болады », – деген нақты қорытындыға келді. Бір қызығы, диетаны сақтамағандарға қарағанда, қатаң түрде ұстанғандардың миы орта есеппен 10 мл үлкенірек болған.
ҚАНТ АЛМАСТЫРҒЫШТАРДЫҢ АЛДАУЫНА ЖОЛ БЕРМЕҢІЗ Бұл кітап алғаш рет шыққан кезде мен қант алмастырғыштар туралы дабыл қаққан жоқпын, өйткені ол кезде әлі лайықты зерттеулер болған жоқ. Біз қант алмастырғыштар ( сахарин, сахароза және аспартам ) инсулин деңгейін көтермейтіндіктен зат алмасуға әсер етпейді деп ойлауға дағдыланғанымызбен, бұл заттар зат алмасуға қорқынышты қиындық туғызады және нағыз қант сияқты зат алмасу бұзылыстарын тудырады. Қалайша? Олар мұны микробиоманы өзгерту арқылы жасайды және бактериялық тепе-теңдік кінәраты ( дисбактериоз ) мен қандағы қант балансының кінәратына, жалпы зат алмасудың бұзылуына ықпал етеді. Тамақ және сусындар өнеркәсібі 2014 жылы Nature журналында жарияланған мақалаға байланысты қатты қиындыққа ұшырады. Онда сипатталған нәтижелер кейінірек басқа зерттеулерде де қайталанды, атап айтқанда, жасанды тәттілендірілген « диеталық » сусындарды тұтыну қант диабетінің қаупін арттыратынын көрсетті. Кейбір эксперименттер күніне екі диеталық сусын ішкен адамдарда бұл қауіптің екі есе артатынын көрсетті. Сіз мұның Альцгеймер ауруының қаупіне қалай әсер ететінін білесіз. Алынған нәтижелер де қызық болды: бұл сусындардың бір немесе бірнешеуін күн сайын ішкен адамдарда инсульт пен Альцгеймер ауруының қаупі үш есе дерлік және жарыместік қаупі 2,5 есеге артады.
КҮН САЙЫН АЛМА ЖЕУ Жоқ, күніне бір алма жеу дәрігердің қажеті болмайды деген сөзге кепілдік бермейді. Енді сүйікті тағамдарыңызға құрметсіздік танытқаннан кейін мен сіздерден: « Қалайша маймен өмір сүре отырып, семірмеуге болады? » деген күмәнді сөзді естимін. Тамаша сұрақ. Біз бұл жұмбақпен жақын арада айналысамыз және барлық күмәнді жоямыз. Тамақтан көмірсуларды алып тастап, май мен холестеринді көп мөлшерде қалдыра отырып өмір сүре аласыз және керемет өмір сүресіз деген ой миға сыймайтындай болып көрінеді. Бірақ біз өз геномымызды қорғағымыз келсе, мұны істей аламыз және істеуге тиіспіз. Азық-түлік өндірушілердің бізге не айтатынына қарамастан, біздің геномымыз соңғы 2,6 миллион жыл ішінде майға негізделген диета арқылы қалыптасты. Мұны өзгерту не үшін керек? Өзгерістер біздің семіре бастағанымызға алып келді. Бұл тенденцияны қалай кері қайтару және табиғаттың бізге арнап берген арық, күшті, икемді денесі мен алғыр ақылды қалпына келтіру туралы әңгіме мидың іргелі қасиеттеріне деген көзқарастан басталады. Нейрогенез тартуы және ауыстыру шебері Генетикалық тағдырыңызды қалай өзгертуге болады? Ми – бұл біз елестеткеннен гөрі әлдеқайда ашық жүйе; жаратылыс бізге өзімізді қоршаған шындықты түсініп, қабылдауға түсіну үшін тым тереңдеп кеткен.
Ол бізге өзгермелі әлемде өзін өзгерте өмір сүре алатын ми берді. Норман Дойдж. Ақтық демімізді алғанша миымыз жақсы жұмыс істеп тұруы керек деген болжамымыз бар. Бірақ көпшілігіміз танымдық қабілеттер адамның жасына қарай төмендейді деп ойлап қателесеміз. Біз мұны әжім түсу немесе есту қабілетінің төмендеуі сияқты қартаюдың қайтымсыз көрінісі ретінде қабылдаймыз. Мұнымыз түбірімен зиянды адасушылық. Біздің сүріп жатқан өміріміз генетикалық жобаланған бағдарламаға сәйкес келмейді, шындық осында. Қазіргі аурулардың көбі негізінен біздің генетикалық бейімділігімізбен сәйкес келмейтін өмір салтымыздан туындайды. Бірақ сіз мұны өзгертіп, ДНҚ-ны бастапқы бағдарламасына қайтара аласыз. Тіпті ДНҚ-ның сәтті жұмыс істеуі үшін оны ішінара қайта бағдарламалауға да болады. Және бұл сөзім ғылыми фантастика емес. Адамдардың « менде осы ( аурудың атын жазып қойыңыз ) бар болуы мүмкін, өйткені менің отбасымдағылардың бәрі осыдан зардап шеккен » дейтінін жиі естиміз. Түрлі ауруларға бейім болуымыз да тұқым қуалаушылықтан болатыны сөзсіз. Бірақ соңғы медициналық зерттеулер генетикалық тағдырымызды өзгерту өзіміздің қолымызда екенін көрсетті. Ең белсенді дамып келе жатқан жаңа салалардың бірі – эпигенетика. Бұл біздің гендерімізге қашан және қандай дәрежеде экспрессиялану керектігін білдіретін ДНҚ-ның жеке бөлімдерін ( маркерлер деп аталатын ) зерттеу [ 42 ].
Оркестрдің дирижерлері сияқты, эпигенетикалық маркерлер сіздің денсаулығыңыз бен өміріңіздің ұзақтығын қашықтан бақылап, сондай-ақ сіздің гендеріңізді болашақ ұрпаққа қалай беретініңізді анықтайды. Өмір салтын таңдау осы гендердің белсенділігіне мықты әсер етеді. Және бұл шабыттандырады. Біз енді таңдаған тағамымыз, біз бастан кешіретін немесе аулақ болатын күйзелістер, біз жасайтын немесе ескермейтін жаттығулар, ұйқымыздың сапасы, тіпті біз таңдаған қарым-қатынастар негізінен гендеріміздің қайсысы белсендірілетінін және қайсысы басылып қалатынын анықтайтынын білеміз. Біздің денсаулығымыз бен ұзақ өмір сүруімізге тікелей байланысты гендердің 70 % -дан астамындағы экспрессияны өзгерте алатын мүмкіндігіміз бар, міне, ең маңыздысы да осы. Бұл тарауда « сау гендердің » экспрессиясын жақсарту және қабыну мен бос радикалдар өндірісі сияқты зиянды оқиғаларды тудыратындарды өшіру жолдары түсіндіріледі. НЕЙРОГЕНЕЗДІҢ ТАРИХЫ Сіз ішкен әрбір коктейль мыңдаған ми жасушаларын өлтіретіні рас па? Біз өзімізбен қоса туылған немесе ерте балалық шақта дамыған нейрондармен мәңгі бірге өмір сүрмейді екенбіз. Біз өмір бойы жаңа нейрондар жасай аламыз. Сондай-ақ мидағы бар тізбектерді нығайта аламыз және жаңа ми жасушаларымен мүлдем жаңа байланыстар жасай аламыз. Мен неврологиядағы қалыптасқан көптеген тұжырымдамаларды жоққа шығарған жаңалықтың ашылуына қатысу бақытына ие болдым.
Колледжде оқып жүрген кезімде мен енді ғана пайда болып келе жатқан технологияны қолдана отырып, миды зерттеу мүмкіндігіне ие болдым. Бұл швейцариялық нейрохирургтердің миға жасалатын операцияларға пайдаланатын микроскоптарды жасай бастаған кезі, яғни 1970 жылдардың басында болған жағдай еді. Технология дамып, америкалық хирургтер бұл тәсілді тәжірибеге енгізуді армандап жүрген кезде бір мәселе туындады. Операциялық микроскопты пайдалануды үйрену салыстырмалы түрде оңай болғанымен, нейрохирургтер мидың анатомиясын түсінуде бір нәрсені жоғалтып алғанын байқады. Менің жасым он тоғызда және нейрохирургияның халықаралық деңгейдегі пионері, әрі зерттеушісі, дәрігер Альберт Ротон қоңырау шалған кезде үшінші курсты енді ғана бастаған едім. Маған қоңырау шалған кезінде Ротон операциялық микроскоптарды америкалық тәжірибеге енгізумен айналысып жүрген, ол мидың микроскоп арқылы қалай көрінетіні туралы алғашқы анатомиялық оқулықты жасағысы келді. Ол маған жазда миды зерттеп және картасын жасаумен айналысуды ұсынды. Осы зерттеулерге сүйене отырып, біз бірқатар ғылыми еңбектер мен кітаптардағы тарауларды шығардық, содан кейін нейрохирургтер табысты жұмыс істеуге қажетті карталарды алды. Біз жаңа құрылғылар мен процедураларды енгізе отырып, анатомиядан бөлек микронейрохирургияның басқа аспектілерін зерттеп, дамыта алдық.
Микроскоппен көп жұмыс істегеннен кейін мен микроскопты пайдаланбас бұрын операция кезінде жиі жарылып кететін ең кішкентай қан тамырларын манипуляциялау мен жөндеу тәжірибесін үйрендім. Осы жаңа саладағы жетістіктердің арқасында біздің зертханамыз халықаралық деңгейде танылды және бізге әлемнің түкпір-түкпірінен мамандар жиі келіп тұрды. Испаниялық нейрохирургтер делегациясының сапарынан кейін көп ұзамай мені Мадридтегі беделді Рамон-и-Кахаль орталығына зерттеуімді жалғастыруға шақырды. Олардың микронейрохирургия бағдарламасы енді ғана пайда бола бастаған, бірақ арнайы команда құрылды және көмектескеніме қуанышты болдым, әсіресе мидағы қанайналым жөнінде түсіндіру қажет болған жерде аянып қалған жоқпын. Аурухана қазіргі заманғы нейробиологияның алдыңғы қатарында тұрған XIX және XX ғасырлар тоғысында жұмыс істеген испандық дәрігер, патолог және неврологтың Сантьяго Рамон-и-Кахальдың есімімен аталған. Қабырғаларда оның көп портреттері ілулі тұратын, ал оның испандық әріптестері бұл көрнекті ғалымның өздерінен шыққанын мақтан тұтады. Бүтінде оның жүздеген суреттері білім беру мақсатында қолданылып келеді [ 43 ]. Мадридте мен дәрігер Кахаль туралы көп нәрсе білдім және оның адам миының анатомиясы мен қызметі туралы жұмысына асқан құрметпен қарайтын болдым. Оның постулаттарының бірінде организмдегі басқа жасушалармен салыстырғанда ми нейрондарының бірегейлігі олардың қызметінде ғана емес, сонымен қатар регенерация қабілетінің жоқтығында екені айтылады.
Мысалы, бауыр үнемі жаңа бауыр жасушаларын жасап, регенерацияланады; осыған ұқсас процесс іс жүзінде барлық тіндерде, соның ішінде теріде, қанда, сүйектерде және ішектерде де жүріп жатады. Мен жүйке жасушалары қалпына келмейді деген теорияға сенгенімді мойындаймын, бірақ содан кейін өзіме неге мида жаңа нейрондарды қалпына келтіру мен өсіру қабілеті болмайды деген сұрақ қойдым. Өйткені бұған дейін Массачусетс технологиялық институтының ғалымдары нейрогенездің егеуқұйрықтарда ол өмір бойы сақталып келе жатқан мидағы жаңа нейрондардың өсуі екенін дәлелдеген. Регенерация адам организміне де өте маңызды: өмір сүру үшін өзін-өзі үздіксіз жаңартудың маңызы зор. Мысалы, белгілі бір қан жасушалары бірнеше сағат сайын, дәм сезу бүршіктеріндегі жасушалар он күн сайын жаңарып отырады, ал бұлшықет жасушалары он бес жылдан кейін толығымен жаңарады. Ғалымдар соңғы онжылдықта біз туғаннан бері « өзгермеген » деп санайтын жүрек бұлшықетінің де жасушалары жаңаратынын дәлелдеді. Егер сіз 80 жаста болсаңыз, сіздің жүрегіңіз өздігінен төрт рет жаңарды, яғни өзгерді. Басқаша айтқанда, сіз туған кездегі жүрегіңізбен өлмейсіз. Біздің денеміздегі қанды айдайтын машинадағы бұл құбылысты біз жақында ғана аңғардық және сезіндік дегенге сену қиын.
Ал, ақырында, біз қазір миды түсініп, оның өзін-өзі жаңарту қасиетін анықтадық. Дәрігер Кахальға тиесілі болған технологиялар мидың қаншалықты икемді және иілгіш екенін білуге мүмкіндік бермеді. ДНҚ құрылымы әлі белгісіз болды және гендердің функционалды мүмкіндіктерге қалай әсер ететіні туралы түсінік болған жоқ. Кез келген нәрсе өлуі мүмкін, бірақ ештеңе қалпына келмейді », – деп мәлімдеді. Егер мен оның сөздерін заманауи біліміммен сәйкестендіре отырып, өзгерте алсам, қатты, өзгермейтін, жабық деген сөздердің орнына мүлдем қарама-қарсы мағынадағы иілмелі, ашық және өзгермелі деген сөздерді қолданар едім. Мен сондай-ақ ми жасушалары өлуі мүмкін, бірақ олар сөзсіз қайта қалпына келеді деп айтар едім. Кахаль біздің ми және нейрондардың жұмысы туралы білімімізге зор үлес қоса отырып, қабыну патологиясын түсінуге деген ұмтылысымен өз уақытынан озып та кетті. Бірақ XX ғасырдың аяғындағы заманауи ғылым миымыздың қаншалықты икемді болатынын көрсеткенге дейін, оның ми қатып қалған нәрсе деген сенімі адамзат тарихының көп кезеңінде басымдыққа ие болған пікір еді. Жануарлардың басқа түрлерінде нейрогенездің болатынын ғалымдар әлдеқашан дәлелдегенімен, биологтар оның адамдарда болуын көрсету әрекеттеріне тек 1990 жылдары ғана назар аударды.
Және оның айтқаны дұрыс болып шықты: біздің миымызда минут сайын « бағаналық жасуша терапиясы » жүріп жатады. Бұл « нейропластика » деп аталатын жаңа ғылымның пайда болуына алып келді. Нейрогенез процесі адамда өмір бойы жүріп отырады. Мұның ашылуы невропатологтарға жаңа бағдар берді; біз іс жүзінде ми бұзылыстарының бүкіл кешені туралы айтып отырмыз. Мидың асқынып бара жатқан ауруларын тоқтату, кері қайтару немесе тіпті емдеу жолдарын табуға болады деген үміт пайда болады. Нейрондық регенерация идеясы нейродегенеративті бұзылыстармен жұмыс істейтін ғалымдарды одан сайын ынталандыра түсті. Ол сондай-ақ ауыр ми жарақатынан немесе аурудан зардап шеккендердің өмірін өзгертіп, жаңа емдеу тәсілдеріне жол ашты. Мысалдарды алыстан іздеудің қажеті жоқ, сіз Норман Дойдждің « Мидың икемділігі » және « Өзін-өзі емдейтін ми » кітаптарынан біздің әлеуетіміз бен миымыздың икемді екенін дәлелдейтін шынайы оқиғаларды таба аласыз. Егер инсульттен зардап шеккендер қайтадан сөйлеуді үйренсе және жарты мимен туған адамдардың миы қажетті нейрондық байланыстарды қалпына келтіру үшін жаттығулар жасай алса, онда өзінің ақыл-ой қабілетін сақтап қалғысы келетін кез келген адам үшін берілген мүмкіндіктердің қандай екенін елестетіп көріңізші. Күрделі сұрақ: біз жаңа ми нейрондарын қалай өсіре аламыз? Нейрогенезге не әсер етеді?
Және бұл табиғи процесті жылдамдату үшін не істеу керек? Күткеніміздей, процесс біздің ДНҚ арқылы басқарылады. Нақтырақ айтқанда, он бірінші хромосомада мидың нейротрофиялық факторы ( BDNF ) деп аталатын ақуызды өндіруді кодтайтын ген бар. Жаңа нейрондардың жасалуында BDNF ақуызы маңызды рөл атқарады. Сонымен қатар BDNF бар нейрондарды қорғайды, олардың өмір сүруін қамтамасыз етеді, синапстардың қалыптасуына, яғни нейрондардың бір-бірімен байланысына, ойлау, оқу және мидың жоғары белсенділігі үшін маңызды процеске ықпал етеді. Зерттеулер Альцгеймер ауруы бар адамдарда BDNF деңгейінің төмендегенін көрсетті, бұл BDNF қалай жұмыс істейтіні туралы қазіргі түсінікті ескерсек таңғаларлық жайт емес. Қандағы BDNF деңгейі төмен адамдарға қарағанда, ең жоғары деңгейдегі қатысушылардың ауруға шалдығу ықтималдығы екі есе аз болды. Зерттеудің басында BDNF деңгейі ең төмен адамдарды ең жоғары деңгейі бар адамдармен салыстырған кезде екінші топтағы жарыместіктің даму қаупі 50 % -ға төмендеген. BDNF қазір Альцгеймер ауруы кезінде адамның танымдық қабілетінің нашарлауына қарсы тұру мүмкіндігін болжайтын « биомаркер » болып саналатындықтан, BDNF пен Альцгеймер ауруы арасындағы қарым-қатынас соншалықты күшті.
BDNF мөлшері осы аурудың қаупімен ғана емес, сонымен қатар әртүрлі неврологиялық бұзылыстармен, соның ішінде эпилепсиямен, анорексиямен, депрессиямен, шизофрениямен және обсессивті-компульсивті бұзылулармен байланысты. Соңғы зерттеулер тіпті әйелдердегі BDNF деңгейінің төмен болуы суицид қаупінің жоғарылауына сәйкес келетінін көрсетеді. ТӨМЕНДЕГІ АУРУЛАР МЕН МІНЕЗ-ҚҰЛЫҚТАРДЫҢ BDNF ДЕҢГЕЙІНІҢТӨМЕН БОЛУЫМЕН БАЙЛАНЫСТЫ ЕКЕНІ ҒЫЛЫМИ ДӘЛЕЛДЕНГЕН: Ішімдікке тәуелді болу Биполярлық бұзылыс Альцгеймер ауруы Негізгі депрессиялық бұзылыс Есірткіге тәуелділік Ынталандырғыш құралдарға тәуелділік Суицид жасауға ұмтылу Тамақтану тәртібінің бұзылуы Орталық жүйке жүйесінің дамуындағы кінәрат Үрейленудің кесірінен болатын бұзылыстар Ұйқының бұзылуы Семіру Шизофрения Бізде қазір ДНҚ-ның BDNF ақуызын қалай жасайтынына әсер ететін факторлар туралы нақты түсінік бар. Бақытымызға орай, олардың басым көпшілігі біздің бақылауымызда. BDNF өндірісін бастайтын ген дене жаттығулары, калорияларды шектеу, кетогендік диета және куркумин мен докозагексаен қышқылы ( омега-3 май қышқылы деп аталады ) сияқты кейбір қоректік заттарды тұтынуды қосу сияқты өмір салтының көмегімен белсендіріледі. Бұл үміт ұялатады, өйткені біз « қосқышты ауыстыру » мүмкіндігі арқылы жаңа ми жасушаларының өсуін ынталандыра аламыз. Әрбір факторды жеке қарастырып көрейік. ЖАҢА МИ ЖАТТЫҒУЛАРЫ Мен осы тақырып бойынша негізгі әңгімені танымдық проблемалардың алдын алудағы дене жаттығуларының рөлі туралы егжей-тегжейлі қарастырылған 8-тарауға дейін сақтағым келеді.
Ғылым таңғажайып ақпарат береді. Мен жоғарыда айтқан JAMA 2014 зерттеуінде мамандар: « Бұл әсіресе қызықты, өйткені қан сарысуындағы BDNF деңгейін физикалық белсенділікті арттыру сияқты қарапайым өмір салтының құралдарымен көтеруте болады », – деп BDNF-тің танымдық қабілеттің төмендеуінен қорғаудағы рөліне назар аударды. Шынында да, физикалық белсенділік – BDNF өндіру үшін қосатын тетік сияқты. Бұл сонымен қатар геннің жұмысын өзгертудің ең күшті әдістерінің бірі, қарапайым тілмен айтқанда, жаттығу жасау арқылы сіз гендеріңізді де жаттықтырасыз. Әсіресе аэробикалық жаттығулар өмір сүру ұзақтығына байланысты гендерге әсер етіп қана қоймайды, сонымен қатар мидың « өсу гормоны » BDNF геніне де септігін тигізеді. Мысалы, аэробикалық жаттығулар BDNF деңгейін жоғарылатады, егде жастағы адамдарда есте сақтау қабілетінің бұзылуын қалпына келтіреді және мидың жады орталығында жаңа жасушалардың өсуін арттырады. Дене белсенділігі – бұл сымбатты келбет пен сау жүрек қана емес; мүмкін оның ең күшті әсері біздің миымыз орналасқан организміміздің жоғарғы қабатында байқалмай жүріп жатқан шығар? Адам эволюциясы мен физикалық белсенділіктің рөлі туралы ғылыми көзқарас « еске түсіру » деген сөз тіркесіне жаңа мағына береді. Миллион жыл бұрын біз басқа жануарлардың көпшілігін артта қалдырдық.
Біз неғұрлым көп қимылдаған сайын, ақыл-ойымыз соғұрлым алғырлана түсті. Нәтижесінде бұл біздің заманауи ақылды адам болып қалыптасуымызға көмектесті. Бүгінгі күні де мидың қалыпты жұмыс істеуі үшін қартаюға және соған байланысты аурулармен күресуге көмектесетін тұрақты физикалық белсенділік талап етіледі. КАЛОРИЯНЫ ШЕКТЕУ Калорияны шектеу – BDNF өндіру генін іске қосатын тағы бір эпигенетикалық фактор. Кең ауқымды зерттеулер жануарларды калориясы аз тамақтану түріне ауыстырған кезде ( 30 % -ға дейін азайтқан ) олардың миындағы BDNF өндірісі күрт артқанын және олардың есте сақтау мен басқа да танымдық функцияларының айтарлықтай жақсарғанын анық көрсетті. Бірақ бақылауға алынған егеуқұйрықтарға жасалған эксперименттердің нәтижелері туралы оқу бөлек, ал хайуанаттарға жасалған тәжірибе негізінде адамдарға кеңес беру деген мүлдем басқа жағдай. Бақытымызға орай, қазір бізде ең беделді журналдарда жарияланған калорияларды тұтынуды азайтудың ми қызметіне күшті әсерін қолдайтын көптеген клиникалық зерттеулер бар. Мысалы, 2009 жылдың қаңтарында Proceedings of the National Academy of Science басылымы егде жастағы адамдардың екі тобын салыстырған неміс ғалымдарының зерттеу жұмысының нәтижелерін жариялады: бір топта калория мөлшерін 30 % -ға төмендеткен, ал екіншісіне қалаған нәрсесін кез келген мөлшерде жей беруге рұқсат етілген.
Зерттеушілерге қызық болғаны – есте сақтау қабілетіндегі айырмашылықтарды анықтауға бола ма, жоқ па? Үш айдан кейін тамағына шектеу қойылмаған топта есте сақтау функцияларының аздап, бірақ айқын төмендеуі байқалды, ал төмен калориялы тамақ жеген топтағылардың есте сақтау қабілеті айтарлықтай жақсарыпты. Ми ауруларын емдеудегі фармацевтикалық тәсілдердің өте шектеулі екенін біле отырып, авторлар: « Бұл нәтижелер егде жастағы танымдық саулықты сақтаудың алдын алу мен емдеудің жаңа стратегияларын жасауға көмектеседі », – деген қорытындыға келді. Миды нығайтып, әрі дегенеративті ауруға қарсы тұру үшін калорияны шектеудің пайдалы тұсын одан әрі растау Ұлттық қартаю институтының Нейрология зертханасының директоры, дәрігер Марк Маттсонға тиесілі. Ол былай деп жазды: « Эпидемиологиялық дәлелдемелер тұтыну калориясы төмен адамдарда инсульт пен нейродегенеративті аурулар қаупінің төмендеуі мүмкін екенін көрсетеді. Альцгеймер ауруы мен инсульт қаупі және жан басына шаққандағы азық-түлік тұтыну мөлшерінің арасында мықты байланыс бар ». Популяция деңгейіндегі « жағдай – бақылау » зерттеулері [ 44 ] аз калория тұтынатын адамдардың Альцгеймер және Паркинсон ауруына шалдығу қаупі төмен екенін көрсетеді. Маттсон нигериялық отбасыларды ( бірнеше қатысушылар Құрама Штаттарға қоныс аударған ) популяциялық деңгейде ұзақ мерзімді зерттеген жұмысқа жүгінді.
Көп адам Альцгеймерді ДНҚ-дан « шығады » деп есептейді, бірақ бұл зерттеудің айтары басқа. Америка Құрама Штаттарында тұратын нигериялық иммигранттар арасында олардың Нигерияда қалған туыстарымен салыстырғанда, Альцгеймер ауруының таралуы көбірек екені байқалды. Генетикалық тұрғыдан алғанда, Америка Құрама Штаттарына қоныс аударған нигериялықтар Нигериядағы туыстарынан еш ерекшеленбейді. Өзгерген тек олардың қоршаған ортасы, нақтырақ айтқанда, олардың тұтынатын калориясы ғана. Эксперимент артық калорияларды тұтынудың ми саулығына тигізетін зиянды әсеріне назар аударды. Тағы бір тәсілі – мерзімді ашығу, ол туралы біз 7-тарауда айтатын боламыз. Тағы бір айқын әдіс – күндік тұтынымды азайту. Егер калориялар санын 30 % -ға төмендету сізді шошытатын болса, мынаны ескеріңіз: қазір біз 1970 жылға қарағанда, орташа есеппен 23 % -ға көп калория тұтынамыз. Біріккен Ұлттар Ұйымының Азық-түлік және ауыл шаруашылығы ұйымының деректеріне сүйенсек, бір америкалық күніне 3600 калориядан астам тұтынады екен. Көбі әйелдер үшін күніне шамамен 2000 калорияны, ал ерлер үшін 2500 калорияны қалыпты деп санайды ( белсенділікке/организміне түсетін күшке байланысты бұл сандар жоғары болуы да мүмкін ). Орташа 3600 калорияның 30 % -ы – 1080 калория. Біздің артық калорияларымыздың негізгі себепшісі – қант.
Бір америкалық күніне шамамен 163 грамм ( 652 калория ) тазартылған қант жейді, бұл соңғы үш онжылдықта тұтынудың 30 % -ға өскенін көрсетеді. Оның 76 грамы ( 302 калория ) фруктозасы көп жүгері шәрбатынан келеді. Салмақ тастау кезінде қант жеуді бірте-бірте азайту арқылы күнделікті тамақтануыңыздың калориясын да айтарлықтай төмендетуіңізге болады. Семіздік BDNF деңгейінің төмендеуі мен қан құрамындағы қанттың көтерілуіне тікелей байланысты. Сонымен қатар BDNF деңгейінің жоғарылауының қосымша бір пайдасы тәбетті азайтуы екені де есіңізде болсын. Мен мұны қосарлы бонус деп атаймын. Бірақ егер бұл сандар да сізді миыңызға көмегі зор диетаға отыруға жеткілікті түрде ынталандыра алмаса, онда BDNF синтезін қамтитын жолды мерзімдік ашығу арқылы белсендіруге болады ( бұл туралы толығырақ 7-тарауда айтылады ). Тамақтану калориясын шектеудің неврологиялық кінәраттарға пайдалы әсері заманауи ғылым үшін жаңалық емес, ол баяғы заманнан бері белгілі жай. Калорияны азайту медицина тарихындағы эпилепсиялық ұстамаларды емдеудің алғашқы тиімді тәсілі болды. Бірақ біз қазір оның неліктен соншалықты тиімді екенін білеміз: ол нейроқорғаныс қызметін атқарады, мида жаңа жасушалардың өсуін арттырады және нейрондық желілердің кеңеюіне мүмкіндік береді ( яғни нейронның серпімділігін қамтамасыз етеді ).
Төмен калориялы тұтыну әртүрлі тіршілік иелерінің, атап айтқанда: дөңгелек құрттар, кеміргіштер мен маймылдардың өмірін ұзартуға көмектесетіні дәлелденді. Тағамның калориясын қысқартқан кезде Альцгеймер мен Паркинсон ауруларының таралуы төмендейтіні көрсетілген. Біз мұның механизмі митохондриялардың жұмысын жақсартуда және гендердің экспрессиясын бақылауда деп санаймыз. Калориялар санын азайту бос радикалдардың өндірілуін азайтады, сонымен бірге митохондрияларда АТФ ( аденозин трифосфаты ) түрінде химиялық энергия өндіретін жасушаларымыздағы кішкентай органдардың энергия өндірісін жақсартады. Митохондриялардың өзіндік ДНҚ-сы бар және қазір олардың Альцгеймер ауруы мен қатерлі ісік сияқты дегенеративті ауруларда маңызды рөл атқаратыны белгілі. Калорияны шектеу сонымен қатар апоптозға айтарлықтай әсер етеді, бұл – жасушалардың өздігінен құртылу процесі. Жасуша ішіндегі оны өлтіретін генетикалық механизмдер іске қосылғанда апоптоз пайда болады. Кейбіреулерге мұның неліктен оң бағаланатыны оғаш көрінуі мүмкін, бірақ заманауи тұжырымдамаларға сүйенсек, апоптоз – өмірлік маңызы бар функция. Бағдарламаланған жасуша өлімі барлық тірі ұлпалар үшін қалыпты және қажетті элемент, бірақ тиімді және деструктивті апоптоз арасындағы тепе-теңдікті сақтау керек. Сонымен қатар калорияларды шектеу қабыну факторларын әлсіретеді және нейроқорғаныс факторларының, атап айтқанда BDNF-тің өсуін қолдайды.
Ол сондай-ақ бос радикалдарды басу үшін қажетті молекулалар мен ферменттердің пайда болуын ынталандыру арқылы дененің табиғи антиоксиданттық қорғанысын арттырады. Арайя мен оның әріптестері тәбетті әжептәуір төмендеткен BDNF синтезінің айтарлықтай өсуін тіркеді. Бұған, керісінше, жануарлардың қорегінде қант көп болса, BDNF өндірісі төмендейтін жағдай да байқалған. Бұл нәтижелер басқа да зерттеулер кезінде айтылды. Калорияны шектеумен және жаңа ми жасушаларының өсуімен байланысты ең жақсы зерттелген молекулалардың бірі – сиртуин-1 ( SIRT1 ), бұл ген экспрессиясын реттейтін фермент. Маймылдарда SIRT1 белсендіруінің жоғарылауы Альцгеймер сияқты ауруларда жиналатын крахмал тәрізді ақуыз амилоидты бұзатын ферменттің қызметін жақсартады. Сонымен қатар SIRT1 белсендіруі жасушалардағы кейбір рецепторларды өзгертеді, бұл қабынуды азайтады. Ең бастысы – калорияларды азайту арқылы сиртуинді белсендіру BDNF жағдайын жақсартады. Осылайша BDNF ми жасушаларының санын көбейтіп қана қоймайды, сонымен қатар олардың функционалдық нейрондарға айналуын жақсартады ( тағы да калорияны шектеуге байланысты ). Біз осыған сүйене отырып, BDNF үйрену және есте сақтау қабілетін жақсартады деп айта аламыз. КЕТОГЕНДI ДИЕТАНЫҢ АРТЫҚШЫЛЫҚТАРЫ Калорияны шектеу миды қорғаудың және жаңа нейрондық желілерді өсірудің әртүрлі әдістерін іске қосқанымен, оларды кетон деп аталатын арнайы майларды жеу арқылы да белсендіруге болады.
Мидағы энергияны пайдалану үшін ең маңызды май – бета-гидроксибутират ( бета-окси майлы қышқылы, БОМК ). Келесі тарауда біз осы ерекше майдың қасиеттерін егжей-тегжейлі қарастырамыз. Кетогендік диета 1920 жылдардың басынан бері эпилепсияны емдеу үшін қолданылған, ал қазір Паркинсон, Альцгеймер, Шарко, тіпті қатерлі ісік пен аутизмге арналған күшті терапия ретінде қарастырылады. Сонымен қатар оның 2-типті қант диабеті мен артық салмақтан арылуға да көмегі бар. Тышқандарға жасалған экспериментте диета гиппокамптағы есте сақтау кінәраттарына көмектескен және өмір сүру ұзақтығын арттырған. Егер сіз Google-дің іздеу жолағынан « кетогендік диетаны » іздесеңіз, миллиондаған сілтемелерді көресіз. Google « кето » терминін 2015 және 2017 жылдар аралығында тоғыз есе жиі шығарған. Дегенмен бұл диета туралы зерттеулер бұрын да жүргізілген. Мысалы, 2005 жылы жүргізілген зерттеуде Паркинсон ауруы бар емделушілердің жақсарғаны, олардың жетістіктерін дәрі-дәрмек терапиясымен, тіпті миға жасалған операция нәтижелерімен салыстыруға болатындай екені байқалған. Бұл нәтижеге кетогендік диетаға 28 күнде ауысу арқылы қол жеткізді. Нақтырақ айтсақ, кетогенді майларды тұтыну ( яғни орташа тізбекті триглицеридтер, ТСЦ [ 45 ] ) Альцгеймер ауруы бар науқастардың танымдық функциясын айтарлықтай жақсартады.
Біз ТСЦ алатын кокос майы – бета-гидроксибутират үшін маңызды прекурсорлық молекуланың көзі және бұл Альцгеймерді емдеуге пайдалы тәсіл болып саналады. Сондай-ақ кетогендік диетаның мидағы амилоид мөлшерін азайтатыны және біздің организміміздегі миды қорғайтын табиғи антиоксидант гиппокамптағы глутатионның мөлшерін арттыратыны айтылды. Бұған қоса, ол митохондриялардың дамуын ынталандырады және сондықтан да зат алмасудың тиімділігін арттырады. Доминик д ’ Агостино – Оңтүстік Флорида университетінің молекулярлық фармакология және физиология саласының нейробиологы. Кетогендік диетаның артықшылықтары туралы көп жазған ол менің бейнеблогыма берген сұхбатында: « Зерттеу көрсеткендей, кетондар – мидың күшті энергетикалық субстраттары, антиоксиданттық қасиеттерді жақсарту және қабынуды басу арқылы миды қорғайды. Сондықтан да фармацевтикалық компаниялар тағамдық кетоздың нәтижелерін белсенді түрде қайталауға тырысатыны сөзсіз », – деді. Мен де кетозды, организмнің кетондар жасайтын қуат алу үшін майды сарп ететін метаболикалық күйін, түсіну үшін көп күш жұмсадым. Қарапайым тілмен айтқанда, сіздің организміңіз қуат алу үшін кетондар жасаған кезде глюкозаға сүйенбейді, кетоз күйінде болады. Ал миға бұл ұнайды. Ғылым, ең алдымен, бауырды кетон өндірісінің орталығы деп санаса да, қазір астроциттер деп аталатын арнайы жасушаларда мидың да кетондар жасайтыны белгілі болды.
Бұл кетондар күшті нейрондық қорғанысты қамтамасыз етеді. Олар мидағы бос радикалдардың өндірісін азайтады, митохондриядағы биогенезді жақсартады және ми үшін антиоксиданттардың өндірісін ынталандырады. Сонымен қатар кетондар апоптоздың, яғни ми жасушаларының өздігінен жойылуының жолын жабады. Өкінішке қарай, кетондардың жаман аты шығып кеткен. Мен интерн болып жүрген кезімде мені бір күтушінің диабеттік кетоацидозбен сырқаттанатын науқас ауырып қалды деп оятқаны бар. Дәрігерлер, медицина студенттері мен интерндердің мұндай жағдайдан қорқатыны бекер емес. Бұл 1-типті қант диабетімен ауыратын инсулинге тәуелді науқастарда қуат көзі – глюкозаны өңдеу үшін инсулин жеткіліксіз кезде болады. Организм майға болысып, кетондарды көп мөлшерде шығарады және олар қанға жинала отырып, уға айналады. Дәл осы кезде бикарбонаттың мөлшері қатты азайып кетеді, бұл қышқылдықты pH ( ацидоз ) айтарлықтай төмендетеді. Нәтижесінде қант мөлшерінің жоғарылауына байланысты науқастар көп сұйықтық жоғалтады да шұғыл медициналық көмекке зәру болады. Бұл жағдай өте сирек кездеседі және инсулин деңгейін реттей алмайтын 1-типті диабетпен ауыратындарда болатынын тағы қайталап айтамын. Эволюция біздің қалыпты физиологиямызды қандағы кетондардың белгілі бір деңгейімен күресе алуға әкелді.
Бұл, шын мәнінде, жануарлар патшалығындағы бірегей қабілет – адам миының массасының дене салмағына қатынасы жоғары болуынан және мидың жоғары энергетикалық қажеттіліктерінен туындауы мүмкін. Тыныш тұрған кездегі массасы дене салмағының 2 % -ын ғана құрайтын ми біз тұтынатын оттегінің 20 % -ын пайдаланады. Эволюциялық тұрғыдан алғанда, қандағы қант мөлшері азайған кезде және бауырда гликоген болмаған кезде ( ашығу кезінде ) кетондарды қуат көзі ретінде пайдалану қабілеті ( егер біз аман қалып, аң аулау мен терімшілікті жалғастырғымыз келсе ) қажеттілікке айналады. Кетоз бізге азық-түлік тапшылығы кезінде аман қалуға мүмкіндік беретін адам эволюциясының маңызды қадамы екендігі дәлелденді. Гари Таубс мұны: « Негізінде, адамзат тарихындағы 99,9 % уақыт бойы біздің тамақтануымызда болмаған көмірсуларды жемеген кезде біз жеңіл кетозды қалыпты зат алмасу күйі ретінде анықтай аламыз. Кетоздың өзін табиғи жағдай ғана емес, кейде тіпті пайдалы деп санауға болады », – деп түсіндірді. Кетоз бен калорияны шектеудің арасында байланыс бар және бұл екеуі ми саулығын жақсартуда үлкен рөл атқаруы мүмкін. Майды көбірек тұтына отырып, калорияларды ( әсіресе көмірсуларды ) шектеген кезде, сіз қандағы кетонның деңгейін көтеріп, кетоз процесін болдырасыз. Көмірсуларды аз тұтынғандар тобында айтарлықтай өзгерістер болған.
Айтылған ақпаратты есте сақтау қабілетінің жақсаруы, сонымен қатар салмақтың, бел көлемінің азаюы, ашқарындағы глюкоза мен инсулин деңгейінің төмендеуі байқалды. Ең маңыздысы, « кетон деңгейлері мен есте сақтау қабілеті дұрыс байланыста болды ». Бұған дейін 2009 жылы неміс ғалымдары дене салмағы қалыптыдан бастап артық салмағы бар, дені сау 50 қарт адамды зерттеген. Оларға бір мезетте тағамдық майды тұтынуды көбейтумен қатар калорияларына шектеу қойылды және мұның нәтижесінде есте сақтау көрсеткішінің жақсаруы байқалды. Иә, зерттеу кең ауқымды болмаған, бірақ оның Proceedings of the National Academy of Sciences журналында жарияланған нәтижелері жоғарыда аталған 2012 жылғы эксперимент сияқты жұмыстарға ұмтылуға одан әрі ынталандыра түсті. Бақылау тобындағылармен салыстырғанда, калорияны тұтынуды шектеген адамдарда инсулин деңгейінің жақсарғаны және қабынудың белгілі маркері – С-реактивті ақуыздың төмендегені көрсетілген. Зерттеушілердің күткеніндей, қатаң диетаны ұстанған адамдар ең жақсы көрсеткіштерге қол жеткізген. Кетозға деген қызығушылық соңғы жылдары күрт өсті және әлі де артып келеді. Кетозда болудың кілті ( мұны біз жақын арада көре аламыз ) – тамағымыздан көмірсулар мөлшерін айтарлықтай азайту мен тағамдық майдың көлемін арттыру. Бұл оп-оңай. Миыңыз жақсы жұмыс істесін десеңіз, көмірсуларды шектеуіңіз керек.
КУРКУМИН МЕН ДОКОЗАГЕКСАЕН ҚЫШҚЫЛЫ ( ДГК ) Куркумин – куркума дәмдеуіштерінің негізгі белсенді компоненті; қазір ғылым оны тыңғылықты зерттеу үстінде, әсіресе мұның мимен байланысы көбірек қызықтырып отыр. Ол мыңдаған жылдар бойы дәстүрлі қытай және үнді медицинасында ( аюрведтерде ) қолданылып келеді. Ол өзінің антиоксиданттық, зеңге және қабынуға қарсы әсерлерімен белгілі болғанымен, оның BDNF деңгейін жоғарылату қабілеті бүкіл әлемдегі нейробиологтардың, әсіресе куркуманы жиі тұтынатын жұртшылықта жарыместік жиілігінің неге айтарлықтай төмендегенін түсіндіруге тырысатын эпидемиологтардың назарын бірден аударды. Сонымен қатар олардың көңіл-күйлері де көтерілген. Бұл 50 мен 90 жас аралығындағы 40 адам қатысқан, жақсы жобаланған, екі тарапқа да жасырын болған плацебо-бақылау түріндегі зерттеу [ 46 ]. Зерттеудің басында және бір жарым жылдан кейін мидың позитронды-эмиссиялық томографиясының көмегімен 30 ерікті қатысушының миындағы амилоидты ақуыздар мен тау-ақуыздардың деңгейін анықтаған. Тәжірибеден кейінгі мидың суретінен плацебо қабылдаған бақылау тобымен салыстырғанда, есте сақтау мен эмоционалдық функцияны бақылайтын аймақтардағы амилоид пен тау-ақуыздардың айтарлықтай төмендегені байқалған. Ғалымдар бұдан да көбірек адамды қатыстырған қосымша зерттеуге кірісті. Бірде-бір интеллектке әсер ететін ынталандырушы зат докозагексаен қышқылы ( ДГК ) сияқты назар аударта қоймаған шығар, бәлкім.
Соңғы онжылдықта ғалымдардың осы бір ми үшін маңызды май қышқылын белсенді түрде зерттеуінің кем дегенде үш себебі бар. Біріншіден, мидың құрғақ массасының үштен екісінен астамы май, ал бұл майдың ширек бөлігі – осы ДГК. Құрылымдық тұрғыдан алғанда, ДГК – ми жасушаларын қоршаған мембраналар, әсіресе мидың тиімді жұмысының негізі болатын синапстар үшін маңызды құрылыс материалы болып табылады. Көптеген эксперименттер ДГК деңгейі мен ми көлемінің арасында өзара байланыс барын көрсетеді. Олардың бірі жадты зерттеу бағдарламасына қатысқан постменопауза кезеңіндегі 1100 әйелді зерттеді. Көптеген басқа эксперименттердегі сияқты, ғалымдар зерттеудің басында және 8 жылдан кейін мидың көлемін өлшеу үшін МРТ қолданды. ДГК деңгейінің жоғары болуы мидың ұлғаюына, әсіресе гиппокамптың көлеміне сәйкес келеді. Бұл мидың жас ұлғайған сайын табиғи түрде кішіреюнің орнын толтырғысы келетіндер үшін жақсы жаңалық, өйткені біз тағамға көбірек ДГК қоса аламыз. Екіншіден, ДГК – қабынудың маңызды реттеушісі. Ол зиянды қабыну заттарын өндіруді тудыратын ЦОГ-2 ферментінің белсенділігін табиғи түрде төмендетеді. Егер тамақтану дұрыс болмаса, ДГК жау тылындағы жауынгер сияқты әрекет етеді. Глютенге сезімталдықтың әсерінен ішектің шырышты қабатында соғыс басталғанда, ол қабынуға қарсы тұра алады.
Ол қантқа бай тағамдардың, әсіресе фруктозаның зиянды әсерін бұғаулай алады және тамақтағы көмірсулардың көптігінен туындауы мүмкін мидағы метаболикалық дисфункциялардың алдын алуға көмектеседі. Авторлар: « Қабынудың белгілі бір маркерлерін және қан липидтерін өзгертуде ЭПК-ға қарағанда, ДГК тиімдірек », – деп жазды. Үшіншіден, ДГК-нің ең әсерлі функциясы оның BDNF синтезі үшін гендер экспрессиясын реттеудегі рөлі болуы мүмкін. Қарапайым тілмен айтқанда, ДГК ми жасушаларының жұмысын жақсарта отырып, олардың жасалуын, байланысын және өміршеңдігін басқаруға көмектеседі. Қысқартылып MIDAS ( ДГК-ні зерттеу арқылы жадты жақсарту ) деп аталатын аяқталған екі жақты соқыр интервенциялық зерттеуге орташа жасы 70-тегі есте сақтауында аздаған ақауы бар 486 адамнан тұратын топ қатысқан. Кейбір қатысушыларға алты ай бойы теңіз балдырларынан жасалған ДГК-сі бар тағамдық қоспалар берілген, ал басқаларына плацебо беріпті. Аяқтағаннан кейін ДГК тұтынған топтың қанындағы ДГК деңгейі екі есеге артқаны және ми қызметіне айтарлықтай әсер еткені тіркелген.
Жетекші маман, дәрігер Карин Юрко-Мауро былай дейді: « Біздің экспериментіміздегі плацебо қабылдағандармен салыстырғанда, алты ай бойы капсула түріндегі балдырлардан ДГК қабылдаған, есте сақтауында кінәраты бар сау адамдар үйрену және жад параметрлерін өлшейтін сынақтарда қателер санын екі есеге дерлік азайтты... Бұл дегеніміз – адамдар оқу және есте сақтау қабілеті бойынша шамамен үш жасқа жасарғанмен бірдей ». Ол эйкозапентаен және линолен сияқты басқа танымал май қышқылдарының әсерінен асып түседі. Фрамингемдік жүрек зерттеуі де тамаша қорғаныс әсері барын көрсетті. Ғалымдар 899 ер мен әйелдің қанындағы он жылға жуық кезеңдегі ( қатысушылардың бірқатарында Альцгеймер ауруы пайда болған ) ДГК деңгейін салыстырған кезде, олар қанында ДГК деңгейі жоғары болған адамдарда ауру қаупі 47 % -ға төмен екенін есептеп шығарған. Аптасына екі кесек балық етін жеудің Альцгеймер ауруының басталуын 59 % -ға төмендететіні анықталды. Ата-аналар менен баланың мінез-құлык, мәселедерін қалай шешуге болатынын сұрағанда, мен ДГК-ні жиі нұсқаймын. BDNF синтезіндегі рөліне байланысты ол жатырдағы даму кезінде де, нәрестелік кезеңде де, балалық шақта да маңызын жоймайды. Дегенмен бүгінгі күні көптеген балалар ДГК-ні жеткілікті мөлшерде алмайды және бұл біз көріп жүрген назар тұрақсыздығы мен гиперактивтіліктің ( СДВГ ) себебін түсіндіреді.
Мен тіпті ДГК тағамдық қоспасын ұсыну арқылы СДВГ-ны қанша рет « емдегенімді » айта алмаймын. ДГК мөлшерін қалай жоғарылатуға болады? Біздің организміміз оны аз мөлшерде ғана жасай алады және біз оны әдеттегі тағамдық омега-3 майлы альфалинолен қышқылынан синтездей аламыз. Алайда ДГК-нің қажетті мөлшерін тағамнан алу қиын, сондықтан бұл заттың организмдегі табиғи синтезіне тым сүйенбеу керек. Бізге күн сайын кем дегенде 200-300 миллиграмм қажет, бірақ америкалықтардың көпшілігі осы мөлшердің төрттен бірінен де азын тұтынады. Негізі бұл ең төменгі мөлшерден сәл жоғары болса жақсы болар еді. МИҒА АРНАЛҒАН ЖАТТЫҒУ Егер миды интеллектуалдық тұрғыда ынталандыру оның саулығына пайдалы және дұрыс деген жалпыға ортақ сенім болмағанда, онда сөзжұмбақтар, білім беру курстары, мұражайларға бару, тіпті кітап оқудың өзі де соншалықты кең таралмас еді. Миымызды жұмыс істеуге мәжбүрлей отырып, жаңа нейрондық желілерді күшейте алатынымыз белгілі. Біздің бұлшықеттеріміздің жаттығу жасау арқылы шынығатыны сияқты, ми да интеллектуалды ынталандыру арқылы дамиды. Ол жылдамырақ және тиімдірек жұмыс істейтін болады және көбірек ақпаратты сақтай алады.
Мұнда тағы да дәрігер Маттсонның келтірген дәлелдемелерінің қысқаша мазмұны берілген: « Қартаюға және жасқа байланысты нейродегенеративті ауруларға қатысты дәлелдер дендриттер [ 47 ] құрылымының күрделілігін және синаптикалық бейімділікті жақсартатын мінез-құлық, сонымен қатар әдемі қартаюға және нейродегенеративті аурулардың қаупін азайтуға ықпал ететінін көрсетеді ». Ол бірнеше мысалдар келтіріп, жоғарғы білімді адамдарда Альцгеймер ауруының даму қаупі төмен екенін және өмірдің алғашқы бірнеше онжылдығында жасқа байланысты нейродегенеративті бұзылулардан қорғаныс механизмі дамығанын атап өтті. Бұған қоса, ол жас кезінде тіл үйренуге қабілетті болған адамдарда да жарыместіктің даму қаупі төмен екенін анықтаған зерттеулерге сүйенді. Маттсон: « Жануарлар тәжірибесінен алынған дәлелдер интеллектуалды қайраткерліктің салдары саналатын нейрондық тізбектердегі белсенділіктің жоғарылауы нейрондарды қорғауда елеулі рөл атқаратын гендердің экспрессиясын ынталандыратынын көрсетеді », – деп жазады. МЕДИТАЦИЯНЫҢ ҚҰДІРЕТІ Медитация - пассивті әрекет емес. Зерттеулер көрсеткендей, онымен айналысатын адамдар әртүрлі кеселдерден, атап айтқанда, ми ауруларына шалдығудан аулақтау болады. Медитацияны үйрену үшін уақыт пен жаттығу қажет болады, бірақ медитацияның ұзақ өмір сүруге әсер ететін көп артықшылықтары бар екені дәлелденген. АЗ-КЕМ АНТИОКСИДАНТТАР ТУРАЛЫ Біз планетамыздағы антиоксиданттардың ең көп мөлшерін қамтитын экзотикалық жемістердің шырындары немесе сығындылары туралы жарнамаларды жиі және барлық жерден кездестіреміз.
Мұндай дабыра қайдан шыққан? Антиоксиданттардың қандай пайдасы бар? Өздеріңіз білетіндей, олар бос радикалдардың шабуылымен күресуге көмектеседі. Сонымен қатар ми үлкен көлемде бос радикалдар шығарады, бірақ олардан жеткілікті түрде қорғана алатындай басқа ағзалар сияқты қорғанысы жоқ. Бақытымызға орай, біз қазір бұл сәйкессіздіктің орнын қалай толтыруға болатындығын түсінеміз, бірақ мұны антиоксиданттарды тікелей қолдану арқылы іске асыра алмаймыз. Біздің ДНҚ белгілі бір сигналдар түскен кезде қорғаныс антиоксиданттарын өндіруді іске қосады және кез келген қоспаға қарағанда, біздің ішкі антиоксиданттық жүйеміз әлдеқайда күштірек. Сондықтан да егер сіз бос радикалдарды жеңу мақсатында экзотикалық жидектерді жесеңіз, немесе С дәруменін қабылдасаңыз, төмендегі жайларды ескеріңіз. Бүкіл антиоксиданттық индустрия осылай пайда болды. Оның теориясы 1972 жылы митохондриялар бос радикалдардың көзі ғана емес, сонымен бірге олардың өздерін де зақымдауы мүмкін екенін, соның нәтижесінде олардың қызметі нашарлап, қартаюға әсер ететінін мойындаған кезде өзгеріске ұшырады. Бос радикалдардың, әсіресе мидағы күшті зақымдағыш әсерін түсіну зерттеушілерді ми ауруының алдын алуға ұмтылып қана қоймай, сонымен қатар ми қызметін жақсарту үшін оңтайлы антиоксиданттарды іздеуге итермеледі.
Орташа танымдық кінәраттар мен бос радикалдар арасындағы байланыс дәрігер Уильям Маркесберидің 2007 жылғы есебінде ( сол кездегі Кентукки университетіндегі Сандерс-Браун қартаю орталығының директоры болған; ол 2010 жылы қайтыс болды ) жақсы сипатталған. Аталмыш жұмыста дәрігер Маркесбери мен оның әріптестері танымдық функциялардың ауруды диагностикалаудан бұрын бастапқы кезеңдерде нашарлай бастайтынын көрсетті. Майлардың, ақуыздардың және тіпті ДНҚ-ның тотығу зақымдалуының жоғарылауы психикалық құлдырау дәрежесімен тікелей байланысты екендігі атап өтілді. Маркесбери: « Бұл зерттеулер Альцгеймер ауруының бастапқы даму сатысындағы тотығу зақымын анықтайды, бұл аурудың дамуын немесе оның басталуын бәсеңдетудің емдік мақсаты болуы мүмкін », – дейді. Авторлар пікірлерін: « Альцгеймер ауруы патогенезіндегі тотығу компонентін бейтараптандыруға қорғаныс механизмдерін реттеу үшін біріктіріліп қолданылатын ең жақсы антиоксиданттар мен агенттер қажет. Сірә, бұл нейроқорғаныс агенттері аурудың белгісі басталмай тұрған кезеңінде қолданылуға оңтайландырылған », – деп жалғастырады. Қарапайым тілмен айтқанда, танымдық бұзылыстың белгілері мен симптомдары пайда болмай тұрып, организмнің бос радикалдарға қарсы ішкі қорғанысын ынталандыру керек. Егер біздің миымыздың тініне бос радикалдар шабуыл жасайтын болса, онда антиоксиданттарды жинап сақтауымыз керек шығар? Бұл сұраққа жауап беру үшін жасушаларымызға энергия жеткізушілерді – митохондрияларды қарастыруымыз керек.
Қалыпты энергия өндірісі кезінде әрбір митохондрия күн сайын жүздеген, тіпті мыңдаған бос радикалдар өндіреді. Әрбір адамдағы он миллион миллиард митохондрияға көбейтіңіз, шыққан санды көрдіңіз бе, оннан кейін он сегіз нөлге тең келетін миға сыймайтын сан ғой. Кәдімгі антиоксиданттар бос радикалдармен ұшырасқан кезде тотығу арқылы өздерін құрбан етеді. Демек, С дәруменінің бір молекуласы бір бос радикалмен тотығады. Біздің организміміз күнделікті өндіретін бос радикалдардың айтып жеткізе алмайтын осынша мөлшерін бейтараптандыру үшін қанша С дәруменін немесе басқа антиоксидантты жеу керек екенін елестете аласыз ба? Бақытымызға орай, адам физиологиясында ауыр тотығу стресі кезінде қорғаныс антиоксиданттарын жасау үшін өзінің биохимиялық механизмі дамыған. Біздің жасушаларымыз сыртқы тағамдық өнімдерден алынатын антиоксиданттарға толығымен тәуелді емес, бірақ сұраныс бойынша антиоксиданттық ферменттерді генерациялайтын ішкі қабілеті бар. Бос радикалдардың көп болуы ядродағы Nrf2 деп аталатын арнайы ақуызды іске қосады, ол шын мәнінде организм үшін ең маңызды антиоксиданттардың ғана емес, сонымен қатар детоксикациялаушы ферменттердің кең ауқымын құруға жол ашады. Егер бос радикалдардың шамадан тыс болуы антиоксиданттар өндірісіне себепші болса, Nrf2-нi тағы немен белсендіруге болады деген басы ашық сұрақ туындайды. Бұл жерде оқиға шынымен де қызықты болады.
Жаңа зерттеулер күшті антиоксиданттар мен детоксикациялаушы ферменттерді шығара алатын гендерді белсендіру арқылы Nrf2-нi іске қосатын, бірқатар өзгермелі факторларды анықтады. Фармаколог дәрігер Лин Гао ЭПК мен ДГК омега-3 май қышқылдарының тотыққанда Nrf2 процесін айтарлықтай белсендіретінін анықтады. Көптеген жыл бойы сарапшылар балық майын ( ЭПК мен ДГК көзі ) тұтынатын адамдарда бос радикалдардың зақымдауы аздау болатынын атап өтті, бірақ бұл жұмыста балық майы мен антиоксиданттық қорғау арасындағы байланыс тікелей және анық көрсетілген. Дәрігер Гао: « Біздің қолымыздағы деректер организмімізде ЭПК мен ДГК тотығуының нәтижесінде пайда болатын... қосылыстардың түзілуі Nrf2 негізіндегі антиоксиданттарды... және қорғаныс детоксикация жүйелерін индукциялауға жеткілікті концентрацияға жетуі мүмкін деген гипотезаны қолдайды », – деп хабарлады. ДЕТОКСИКАЦИЯ: ОНЫҢ МИДЫҢ САУЛЫҒЫ ҮШІН МАҢЫЗЫ Адам организмі көптеген токсиндермен күресуге қызмет ететін ферменттер жиынтығын – бізге сырттан әсер ететіндерді де және қалыпты зат алмасу кезінде ішкі өндірілетіндерді де шығарады. Жүздеген мың жыл бойы дамып келе жатқан бұл ферменттер ДНҚ-ның бақылауымен өндіріледі. Плутатион адам миындағы басты детоксикация агенттерінің бірі. Бұл қарапайым химиялық зат – трипептид, яғни ол үш амин қышқылының барлығын қамтиды. Бірақ қарапайымдылығына қарамастан, глутатион мидың саулығы үшін маңызды рөл атқарады.
Біріншіден, ол жасушалардың физиологиясында негізгі антиоксидант қызметін атқарады, оларға бос радикалдарға қарсы тұруға көмектесіп қана қоймай, сонымен қатар өмірді қолдайтын нәзік митохондрияларды қорғайды. Глутатионның антиоксидант ретіндегі құндылығы соншалық – ғалымдар жасуша денсаулығының жалпы көрсеткішін оның деңгейімен жиі өлшейді. Глутатион сонымен қатар детоксикация процестерінің күшті факторы саналады, өйткені ол әртүрлі токсиндерді байланыстырады және олардың қаупін азайтады. Ең бастысы, глутатион көптеген токсиндердің өзгеруіне қатысатын, олардың суда ерігіштігін арттырып, олардың жойылуын жеңілдететін глутатион-Б-трансфераз ферменті үшін субстрат қызметін атқарады. Бұл ферменттің жұмысындағы ақаулар меланома, қант диабеті, астма, сүт безінің обыры, Альцгеймер ауруы, глаукома, өкпе обыры, БАС, Паркинсон ауруы және бастың « сақинасы » сияқты әртүрлі медициналық мәселелермен байланысты. Антиоксидант ретінде де, детоксикациялаушы агент ретінде де глутатионның орасан зор құндылығын ескере отырып, оның деңгейін ұстап тұру және тіпті арттыру үшін бар мүмкіндікті жасау керек. Дәл осы нәрсеге қол жеткізу үшін менің бағдарламам сізге көмектесе алады. Кейбір зертханалардың калорияны шектеудің Nrf2 белсендіруге әсерін көрсеткені таңғаларлық жай емес.
Зертханадағы жануарлар қорегінің калория санын азайтқан кезде, олар ұзағырақ өмір сүріп қана қоймай ( мүмкін, антиоксиданттық қорғаныстың жақсаруына байланысты шығар ), сонымен қатар қатерлі ісіктің бірнеше түрлеріне бұрынғыдан айтарлықтай төзімдірек болған. Осы дерек келесі тарауда сипатталатын ашығу бағдарламасын бекіте түседі. Nrf2 жүйесін белсендіру арқылы антиоксидантты және детоксикациядан қорғау жолдарын ашатын бірнеше табиғи қосылыстар анықталды. Олардың ішінде куркумадан алынатын куркумин, көк шай сығындысы, сүт ошағанынан шығатын силимарин [ 48 ], сульфорафан ( брокколиде болады ), ашвагандха [ 49 ] бар. Бұл заттардың әрқайсысы дененің маңызды антиоксиданттарды, соның ішінде глутатионды өндіруіне тиімді әсер етеді. Егер сіздің күнделікті рационыңызда бұлардың ешқайсысы болмаса, кофенің Nrf2-нің ең күшті табиғи белсендіргіштерінің бірі екенін білгеніңізге қуанатын боласыз. Бұл әсерге кофедегі бірнеше белсенді зат жауапты, олардың кейбіреулері шикізатта кездессе, ал кейбіреулері қуыру процесінде пайда болады. Антиоксиданттық функциядан басқа, Nrf2-нi белсендіру гендерді организмді одан әрі детоксикациялайтын және қабынуды жеңілдететін қорғаныс химикаттарының жиынын шығару үшін іске қосады – мұның барлығы ми саулығына жақсы әсер етеді. Және өзіңіз де бұған қызығушылық танытып: « Менде де бар ма екен? » – деген сұрақ мазалауы мүмкін.
Ең алдымен – Қарттықты зерттеу ұлттық институтының ( Ұлттық денсаулық сақтау институттарының бірі ) рұқсатымен қысқаша биохимия сабағы. Генетикалық мутациялар ( бір немесе бірнеше нақты гендердегі қайтымсыз өзгерістер ) әрқашан ауру тудыра бермейді. Дегенмен кейбіреулері ауру тудырады, егер сізге тегіңізден осындай мутация берілген болса, аурудың дамуы ықтимал. Орақ жасушалы анемия, Гентингтон ауруы немесе муковисцидоз – бұлар тұқым қуалайтын гендік аурулардың мысалдары. Кейде белгілі бір ауруға себеп болмайтын да кейбір генетикалық формалар бар. Көбінесе олар аурудың даму қаупін арттырады немесе азайтады. Егер бұл форма қауіпті арттыратын, бірақ аурудың себепшісі болмаса, ол генетикалық қауіп факторы деп аталады. Түсіндіре кетейік: ғалымдар Альцгеймер ауруын тудыратын нақты ешқандай генді тапқан жоқ. Дегенмен бұл аурудың ықтималдығын арттыратын бір қауіп факторы 19-хромосомадағы АроЕ генімен және соған сәйкес аполипопротеин Е ақуызымен байланысты. Бұл ген қанайналым жүйесіне холестеринді және басқа да май түрлерін тасымалдайтын ақуыз жасауға арналған нұсқауларды кодтайды. Оның бірнеше түрлі формалары бар ( аллельдер ). Негізгі үш түрі: АроЕ ε2, АроЕ ε3 және АроЕ ε4. АроЕ ε2 салыстырмалы түрде сирек кездеседі, бірақ бұл аллель тұқым қуалайтын болса, онда Альцгеймер ауруына ұшыраудың ықтималдығы көбірек болады.
Ең көп таралған аллель – АроЕ ε4, бірақ ол қауіпті арттырушы болып есептелмейді. Әдетте АроЕ ε4 аллелі туралы БАҚ-та көп айтылады және ең алдымен адамдарды қорқытатыны да осы. Жалпы популяцияда ол адамдардың 25-30 % -да кездеседі және Альцгеймер ауруы бар адамдардың шамамен 40 % -ның бойында болады. Сондықтан өзіңізде бұл ген бар ма және бұл сіздің болашағыңыз үшін нені білдіруі мүмкін деген сұрақ сізді де ойлантатын шығар. Өкінішке қарай, біз оның Альцгеймер ауруының қаупін қалай арттыратынын білмейміз және бұл механизмді де жақсы түсінбейміз. Басқа адамдарға қарағанда, АроЕ ε4 аллелімен туылған адамдардың ауруға ертерек шалдығуы ықтимал. АроЕ ε4 аллелі тұқымыңыздан берілген болса да, бұл сіздің тағдырыңыз шешіліп қойған дегенді білдірмейтінін ұмытпағаныңыз жөн. Бұл сізде Альцгеймер ауруы міндетті түрде болады деген сөз емес. ДНҚ-да АроЕ ε4 аллелі бар кейбір адамдардың ешқашан танымдық қабілетінің нашарлауынан зардап шекпейтіні де болады. Бойында осындай генетикалық қауіп факторлары жоқ науқастар да көп кездеседі. Қарапайым ДНҚ сынағы сізде бұл геннің бар-жоғын анықтайды, бірақ егер сізде осы ген бар болса да, бұған бірдеңе істеуге болады. Менің бағдарламам ДНҚ-ға қарамастан, миыңыздың болашағы үшін жауапкершілік алуға үндейді.
Сіздің денсаулығыңыздың тағдыры және келесі бөлімде көретініміздей, сіздің ақыл-ойыңыздың тағдыры, негізінен, сіздің қолыңызда дегенді қайта-қайта қайталап айтамын. Мидағы ақау Глютен жанның тепе-теңдігін қалай бұзады? Әдетте адамдарды көз алдындағы нәрседен гөрі, көзге көрінбейтін нәрселер көбірек мазалайды. Юлий Цезарь Қант пен глютені бар көмірсулар, соның ішінде сіз жейтін тұтасдәнді нандар мен тәттілер ұзақ мерзімді болашақта миыңыздың саулығы мен жұмысына әсерін тигізеді. Қысқа мерзімді әсерлер туралы не айтуға болады? Олар мінезқұлықтың өзгеруіне, зейін мен шоғырланудың нашарлауына және депрессия сияқты көңіл-күйдің бұзылу мәселесін туындатуы мумкін бе? Созылмалы бас ауруы мен бас « сақинасына » да себепші болуы мүмкін бе? Иә, әбден мүмкін. Көмірсулардың әсері нейрогенезге кедергі жасаудан және уақыт өте келе тұрақты түрде асқынып келе жатқан танымдық проблемалардың қаупін арттырудан да асып түседі. Алдыңғы бөлімдерде айтқанымдай, қабынуды тудыратын көмірсуларға бай және пайдалы майлары аз диета миға түрлі жолдармен зиян келтіреді. Бұл деменцияның ғана емес, сонымен қатар НЖГБ, үрейлену, Туретта синдромы, психикалық ауру, бас « сақинасы », және аутизм сияқты басқа да неврологиялық аурулардың қаупін арттырады. Осы кезге дейін біз негізінен танымдық қабілеттердің нашарлауы мен деменцияға ғана назар аудардық.
Енді мінез-құлық және психологиялық бұзылыстар тұрғысынан глютеннің миды бұзатын әсерін қарастырайық. Әуелі балаларда жиі кездесетін аурулардан бастаймын, содан кейін кез келген жаста пайда болатын мәселелердің кең ауқымына қарай көшемін. Бір нәрсе анық. Глютеннен бас тарту және астық өнімін тұтынбауға көшу – миллиондаған адамды азаптайтын ми ауруларын жеңілдетудің сенімді түрі және бұл қарапайым рецепті көбінесе дәрілік терапиядан асып түседі. Бір отбасының басынан кешкен оқиғасы 2013 жылдың күзінде маған гипотиреоз диагнозы қойылды және дәрігер левотироксин [ 50 ] дәрісін ұсынды. Бастапқыда симптомдар аздап жақсарды, бірақ уақыт өте келе бәрі бастапқы күйіне түсті. Дәріден көңілім қадып, интернеттен ақпарат пен кеңестер іздей бастадым. Глютеннің қалқанша безге зиян тигізетінін білгеннен кейін мен дәрігерімнен глютенсіз диетаға көшуім керек пе деп сұрадым. Ол мұның бәрі тауарды өткізудің айласы деп жауап берді. Мен дәріні ішуді жалғастыра бердім және өзімді нашар сезіндім. Келесі көктемде мен көмірсутекті құрғақ таңғы астан бас тартамын деп шештім. Бұдан кейін мен өзімнің не жеп жүргенім туралы ойлана бастадым. Глютен туралы оқығаннан кейін мен одан бастартуды және оның маған көмегі болар-болмасын байқап көрмекші болдым. Мен тамақтану мен өмірге деген көзқарасымды толығымен өзгерттім.
Осының нәтижесінде мен дәрі-дәрмектен бас тарта алдым, содан бері қан талдауы да өте жақсы болды. Менің кіші ұлым үнемі ауыратын. Бала кезінен ол созылмалы демікпемен және басқа да көптеген аурумен күресіп келеді. Мен оның тамағынан глютенді алып тастадым, бірақ аурудың кесірінен ол бәрібір де соңғы екі ай сабаққа бара алған жоқ. Жылдың аяғында оған рефлекторлық нейротамырлық дистрофия деген диагноз қойылды. Біз оны дене жаттығулары ( жаяу жүру ) арқылы қалпына келтіре бастадық. Қайтадан бір аурудан соң бір ауруға ұласып, артық салмақ қосып, тағы да екі ай мектепке бармай қалды. Мен оны көмірсуы аз, глютенсіз диетаға келісуге мәжбүрлеуім керек екенін түсіндім. Он үш жасар жасөспірімге мұны істету оңай емес, оған нені жеуге болатынын, ненің болмайтынын анықтаймыз дегенше біз талай қиындыққа тап болдық. Мен функционалдық медицина маманын таптым, ол кандидоз және иммундық жүйесі өте әлсіз деген диагноз қойды. Жаңа өмір салтының арқасында ұлым тоғыз айда сегіз келі артық салмақтан арылды! Ол өзін керемет сезіне бастады және оның иммундық жүйесі ешқашан мұндай жақсы болған емес. Күйеуім де осылай тамақтануға көшкен.
Менің ауруымнан бірнеше жыл бұрын ол кандидозбен ауырдым деген қорытындыға келіп, әртүрлі әдістерді, соның ішінде калорияларды шектеуді қолданып көрген. Тамақтану сызбасынан сәл ауытқып кетсе, нәтижесі бірден байқалып қалатын. Менің қызым бас ауруынан, созылмалы гаймориттен зардап шекті және іші ауыра беретін. Мен оны мәжбүрлеген жоқпын, бірақ ол өз бетінше бір шешімге келмесе, келіспейтінін біле тұра, осы өмір салтының пайдасы туралы дауысым қарлығып қалғанша айттым. Ол бір жыл бұрын глютенсіз диетаға көшіп, жер мен көктей айырмашылықты өзі түсінді. Шамамен екі ай бұрын мен оны кез келген дәнді дақылдан бас тартуға көндірдім, ал ендігі кезекте қанттан құтылу тұр, өйткені ол жемісті шамадан тыс көп жейді. Бұл кітап біздің тамақтануымыздағы барлық қателіктерге менің көзімді ашты. Мен бұл ақпарат үшін өте ризамын және өмір бойы дәнді дақылдардан аулақ боламын. Венди С. МІНЕЗ-ҚҰЛЫҚ және ҚОЗҒАЛЫС БҰЗЫЛЫСТАРЫНДАҒЫ ГЛЮТЕННІҢ РӨЛІ Мен Стюартты алғаш төрт жасымда көрдім. Менің орталығыма баласын әкелген Нэнсиді бірнеше жылдан бері танимын. Ол физиотерапевт болып біздің көптеген пациентімізді емдеген еді. Нэнси Стюартты уайымдап, алаңдады.
Анасының өзі айтарлықтай ауытқуларды байқамаса да, балабақша тәрбиешісі баланы тым тынымсыз деп, дәрігерге көрсетуге кеңес береді. Нэнси менен бұрын басқа да мамандарға барыпты. Маған келерден бір апта бұрын ол педиатрмен кеңескенде, дәрігер балаға назар жетіспеушілігі синдромы және гиперактивтілігінің бұзылуы ( НЖГБ ) диагнозын қойған, әрі риталин [ 51 ] дәрісін ұсынған екен. Нэнси мұны естігеннен кейін уайымдап, алаңдап, басқа жолдары бар-жоғын білуге шешім қабылдаған. Ол баланың жиі ашуланатынын, ал ренжіген кезде дірілі басылмай кететінін айтып түсіндірді. Тәрбиеші Стюарттың « тапсырмаға зейінін шоғырландыра » алмайтынын айтып қоймапты, « төрт жасар балаға назар аудартарлықтай қандай тапсырмалар берілді екен » деп мен бұған таңғалдым. Ауру тарихын қараған кезде бәрі де түсінікті болды. Бала көптеген құлақ инфекциясына шалдығып және антибиотиктердің сансыз курстарынан зардап шеккен. Стюарт маған келгенде жұқпалы аурулардың қаупін азайтады деген үмітпен оған алты айлық профилактикалық антибиотиктер курсы ұсынылған екен. Құлағындағы проблемалардан басқа, бала үнемі буындарының ауыратынын айтып шағымданды, қатты ауыратыны соншалықты – ол қабынуға қарсы күшті препаратты үнемі ішетін болған. Мен Нэнси Стюартты емізбеген шығар деп ойлап едім, күдігім расталды. Тексеру барысында мен үш маңызды нәрсеге назар аудардым.
Біріншіден, бала аузымен дем алады – бұл мұрын түтікшесінің тұрақты қабынуының айқын белгісі. Екіншіден, оның көзінің астында аллергиямен ауыратындарға тән классикалық қара дақтар болды. Үшіншіден, ол расымен де өте мазасыз. Он секундтан артық бір орында отыра алмайды. Секіріп, барлық бұрышты аралап шықты, керуетте жатқан қатырма жапқышты жыртты. Біз симптоматикалық дәрі-дәрмекке жүгінбей, мәселенің себебін – қабынуды жоюды шештік. Баладағы барлық мәселенің бастауы – қабыну болған, құлағының ауруы да, буындардағы ауырсыну мен тыныштала алмауы да соның кесірінен. Мен Нэнсиге тамақтан глютенді алып тастауды түсіндірдім. Сонымен қатар антибиотиктердің қарқынды әсерінен кейін ішектерді қалпына келтіру үшін пайдалы бактерияларды, пробиотиктерді қосу қажет болды. Ең соңында біз омега-3 май қышқылдарының бірі – ДГК-ні тізімге қостық. Бұдан жақсы нәтиже күту мүмкін емес еді. Екі жарым аптадан кейін Стюарттың ата-анасына оның тәрбиешісі қоңырау шалады. Ол ата-анаға ұлына « мінез-құлқын айтарлықтай жақсартқан » осындай дәріні бергені үшін алғыс айтыпты. Ата-анасының өзі баланың сабырлы, көпшіл болып, ұйқысы жақсарғанын айтып отыр. Дегенмен дәрінің бұған еш қатысы жоқ.
Екі жарым жылдан кейін мен Нэнсиден: « Біз Стюартты мектепке берген кезде ол сыныбындағы ең кішкентайы болатын. Ол оқуды және математиканы жақсы біледі, бұдан әрі қарай гипербелсенділіктен де қинала қоймаспыз деп ойлаймыз. Стюарттың тез өсіп жатқаны сонша – ол сыныптағы ең ұзын балалардың бірі болды », – деген хабарлама алдым. Назар жетіспеушілігі синдромы және гиперактивтілігінің бұзылуы ( НЖГБ ) – педиатрлар қоятын ең көп таралған диагноздардың бірі. Гиперактивті балалардың ата-аналары бұл олардың оқу қабілетін шектейтін аурудың қандай да бір түрі деп санайды. Медициналық мекемелер оларды дәрі-дәрмекке жүгінген дұрыс деп сендіреді. НЖГБ-ны дәрімен оңай емделетін ауру ретінде қабылдаудың өзі шошытады. Америка Құрама Штаттарындағы кейбір мектептерде оқушылардың 25 % -ға жуығы миды ынталандыратын күшті препараттарды ұдайы ішіп жүреді, ал олардың ұзақ мерзімді әсері ешқашан зерттелмеген! Америкалық психиатрлар қауымдастығы өздерінің « Психикалық бұзылыстардың диагностикалық және статистикалық нұсқаулығында » мектеп жасындағы балалардың шамамен 5 % -да НЖГБ бар екенін көрсетеді. Зерттеу нұсқалары бойынша көрсеткіш көбірек, ал АҚШ-тың Ауруларды бақылау және алдын алу орталықтары ( CDC ) жасаған ата-аналар сауалнамасының нәтижесі мүлдем басқа жағдайды көрсетеді.
Бұл 6,1 миллион бала, мұнда диагноздардың 18,7 % -дық қорқынышты көрсеткішімен Кентукки штаты көш бастап тұр. New York Times газетінің хабарлауынша, « диагноз қойылғандардың үштен екісіне жуығына НЖГБ-мен ауыратын адамдардың өмірін күрт жақсартатын стимуляторларды тағайындайды, бірақ олардың тәуелді етіп қоятын, мазасыздандыратын және кейде психоздық әсері бар ». Бұл Америка психиатрлар қауымдастығын көбірек адамға диагноз қою және дәріні қабылдауға мүмкіндік беру үшін НЖГБ-ның анықтамасын өзгертуге итермеледі. CDC-ның бұрынғы директоры Томас Фриден балаларға арналған стимуляторларды тағайындау қарқынының өсуін ересектердегі ауырсынуды басатын дәрі мен антибиотиктердің шамадан тыс қолданылуымен салыстырды, мен оның айтқанымен келісемін. Гарвард медицина мектебінің медицина профессоры, бірнеше кітаптар мен көптеген мақаланың авторы Джером Групмэн Times газетіне берген сұхбатында: « Балалардың үстелде тыныш отыра алмауын жай балалық деп санаудың орнына патология ретінде қабылдау үрдісі пайда болды », – деді. Неліктен біздің балалық шақтағы мінез-құлық анықтамамызда НЖГБ сияқты анық емес диагноздар пайда болады? Мұның одан сайын қызықты бола түсу себебі – АҚШ НЖГБ белгілерін емдеуге арналған стимуляторларды ( мысалы, риталин сияқты ) қолдану бойынша бүкіл әлемнің алдында тұр.
Бұл дәрілер әлі де балаларға жиі беріледі, бірақ оларды қабылдайтын ересектер саны да соңғы уақытта әлдеқайда жылдам артып келеді. Миллиард долларды құрайтын психотропты фармацевтика индустриясының аурудың негізіне бас қатырмай, симптомдарды емдеу үшін адамдарға дәрі жұтқызып қою идеясына негізделгені мені қынжылтады. НЖГБ-дан емделу үшін дәрі қолданудың күрт өсуімен қатар, соңғы онжылдықта психиатриялық препаратты қолдану да бірден көбейіп кетті, бүгінде әрбір алтыншы америкалық психологиялық және мінез-құлық бұзылыстарын емдеу үшін қандай да бір психиатриялық препаратқа жүгінеді. Бұған антидепрессанттар, мазасыздықты басатын дәрілер, психотропты препараттар кіреді. Бір қызығы, психикалық денсаулыққа қарсы дәрі-дәрмектерді ерлерге қарағанда, әйелдер көбірек қабылдайды. Сәйкесінше, көрсеткіші 21 % және 12 %. Гарвард зерттеушілері « бұл жыныстық жетілу, жүктілік және менопаузаға байланысты гормоналды өзгерістерден туындауы мүмкін » деп болжайды. Депрессия әйел мен еркекке бірдей әсер еткенімен, әйелдер дәрігерге жиірек жүгінеді. CDC нейролептиктермен емдеуді қажет ететін 18 жасқа дейінгі балалардың саны 1988-1994 жылдармен салыстырғанда, 2007-2010 жылдары бес есе көп болғанын хабарлады. Амбулаторлық-медициналық көмектің жай-күйіне арналған зерттеуге сәйкес, осы екі кезеңде балаларға тағайындалған нейролептикалық ( антипсихотикалық ) препараттардың саны алты есе өсті.
Он екі жастан асқан америкалықтардың 11 % антидепрессанттар қолданатыны белгілі, бірақ 40 пен 60 жас аралығындағы әйелдерге қатысты бұл көрсеткіш қайтадан күрт өсті. Бұл топтағылар депрессияға арнап тағайындалған дәрілерді өте көп мөлшерде ( 23 % ) қолданыпты. Күшті препараттарға жүгінетін психикалық және мінез-құлық бұзылуларының өсу қарқынын ескере отырып, бұл үрдістің себептері де, біз ұсына алатын балама шешімдер де ешкімді қызықтырмағаны таңғалдырады. Сонымен, мәселенің түпкі себебі неде? Бұл – глютен деп аталатын жабысқақ бидай ақуызы. Жекелеген пікірлер әлі күнге дейін глютенге сезімталдықты мінез-құлықпен немесе психологиялық проблемалармен байланыстырмаса да, мынадай бірнеше фактілер бізге белгілі: Нақтыланбаған целиакия ауруы бар балалардың дамуы кешеуілдеп, оқуында қиындықтар туындайды; дене қимылында бақылауға көнбейтін бір қозғалыстардың қайталануы және НЖГБ қаупі жоғары болады. Глютенге сезімталдығы бар науқастар депрессия мен мазасыздықтан жиі зардап шегеді. Негізгі себеп – көңіл-күйді реттеуде үлкен рөл атқаратын ми үшін маңызды нейромедиатордың ( мысалы, серотонин ) өндірісін блоктайтын цитокиндер. Тамақтануынан глютенді және ( жиі ) сүт өнімдерін алып тастағаннан кейін, көптеген науқастар көңіл-күйдің бұзылуынан ғана емес, сонымен қатар жүйке жүйесінің шектен тыс белсенділігінен туындаған аллергия мен артрит сияқты басқа да проблемалардан арылған.
Аутизм спектрінің бұзылуы бар ( РАС ) адамдардың 45 % -ы асқазан-ішек ауруларынан зардап шегеді. РАС кезіндегі асқазан-ішек симптомдарының барлығы целиакия ауруына байланысты болмаса да, бізде аутист балаларда целиакия ауруының көбірек таралатыны туралы дәлелдер бар. Біздің неврологиялық, психологиялық және мінез-құлық бұзылыстарының көптеген белгілерін глютенсіз тамақтануға ауысу, содан кейін ДГК мен пробиотиктерді қосу сияқты қарапайым тәсілдермен жоя аламыз деген жақсы жаңалығымыз бар. Түсінікті болу үшін өзім осыдан он жылдан астам уақыт бұрын танысқан К-нің тарихына көз жүгіртейік. Ол кезде қыз бес жаста болатын және оған « Туретта синдромы » диагнозы қойылған, бұл кенеттен қайталанатын, бақылауға бағынбайтын қозғалыстармен және сөздерді айқайлап айтумен сипатталатын жүйке ауруының бір түрі. Бұл неврологиялық ауытқудың нақты себебін ғылым анықтай алмай отыр, бірақ біз қазір оның да көптеген нейропсихиатриялық бұзылыстар сияқты қоршаған орта факторларының әсерінен күшейіп кеткен генетикалық тамыры бар екенін білеміз. Болашақ зерттеулер шындықты анықтап, Туретта синдромының көптеген мәселесінің түбінде глютенге сезімталдықтың жатқанын көрсетіп береді деп ойлаймын. Анасы алғашқы келгенінде өткен жылы қызының белгісіз себептермен мойын бұлшықеттері жиырылып қалғанын айтты. Балаға үнемі әртүрлі массаж тағайындалған; бұл жағдайын біршама жақсартқанымен, ауруын біржола жоқ қылып жібере алмаған.
Кейін жағдайы тіпті нашарлап қалады. К-ның жақ, бет және мойны кенеттен дірілдейтін болды. Сонымен қатар қыз үнемі жөтеліп, әртүрлі ызылдаған дыбыстарды шығаратын болыпты. Содан кейін оның дәрігері « Туретта синдромы » деген диагноз қойған. Анамнезді жинақтай келе, мен бұл балада үш жыл бұрын диарея және іштің созылмалы ауруы пайда болғанын, одан әлі арыла алмағанын байқадым. Глютенді алып тастағаннан кейін екі күн өткен соң, барлық қалыптан тыс қозғалыстар, тамақтың қышуы, ыңылдаған дыбыстар, тіпті іштің ауыруы да сап тиылды. Содан бері К-да бұл кінәраттар қайталанбаған, « Туретта синдромы » туралы сөз де болмады. Науқастың жауабының әсерлі болғаны сонша – мен оның оқиғасын дәрігерлер аудиториясында сөз сөйлеген сайын айтып беремін. Ескерту: НЖГБ-ны емдеу үшін қолданылатын препараттар созылмалы « Туретта синдромына » шалдығуға әкелді. Ғылым мұны 1980-жылдардың басында құжатпен растады. Қазір бізде глютенсіз диетаның күшті әсерін көрсететін зерттеулер бар. Өзгеретін кез емес, тарихты жасайтын уақыт туды. Менің тағы бір айтқым келетін оқиға бізді НЖГБ тақырыбына қайта әкеледі. Тоғыз жасар тәтті қыз М-ның ата-анасы оны маған НЖГБ-ның классикалық белгілері бар және « жады нашар » деп алып келді.
Олар ойлау мен зейін қоюдағы қиындықтардың « бірнеше күнге созылғанын », содан кейін қыздың біраз уақыт бойы « жақсы » болғанын алға тартты. Бағаларына қарап отырсақ, М-ның үлгерімін үшінші сынып бағдарламасының орта тұсына жатқызуға болады. Қыз сабырлы, белсенді көрінді; мен әртүрлі сынақтардан кейін оның дамуы өз жасына сай келетінін айттым. Зертханалық сынақтар оның проблемаларының глютенге сезімталдық пен қандағы ДГК деңгейінің төмендігі сияқты екі себептен бастау алғандығын анықтады. Мен оған глютенсіз қатаң диета тағайындадым, ол күнделікті 400 мг ДГК және күніне бірнеше диеталық алкогольсіз сусын ішетіндіктен, тамақтанудан аспартамды алып тастауды сұрадым. Үш айдан кейін оның әке-шешесі қызының жағдайының жақсарғанына таңғалды, ал М-ның өзі екі езуі құлағына жете мәз болды. Жаңа сынақтар қыз баланың математикалық есептеу дағдылары бойынша – бесінші сыныптың бас жағына, жалпы оқу дағдылары бойынша – төртінші сыныптың ортасына, есте сақтау қабілеті бойынша – сегізінші сыныптың ортасына жауап беретінін көрсетті. Глютенді тамақтан алып тастамай тұрғанда, мектептегі пәндерді, әсіресе математиканы игеру оған қиын болды. Көріп отырғаныңыздай, қазір математикадан қиналмайтын болдық. Сынақ қорытындысы бойынша, келесі жылы төртінші сыныпқа барғанда да сабақ үлгерімінен ол бәрінен асып түсетін сияқты.
Мұғалім төртіншіні оқымай-ақ бірден бесіншіге өтсе де, оның деңгейі бағдарламаның шамамен ортасына сәйкес келетінін айтады. Бұл үлкен жетістік! Менің тәжірибемде мұндай жағдайлар үнемі кездеседі. Мен глютенсіз диетаға көшу нәтижесінің « тиімді әсері » туралы көптен бері білемін, енді менің бақылауларым ғылыми дәлелдермен расталды. Ғалымдар пациенттерді 3 жастан 57 жасқа дейінгі жас диапазонында бақылап, НЖГБ белгілерін бағалау үшін танымал мінез-құлық бағаны Коннер шкаласын қолданды. Алты айдан кейін айтарлықтай жақсару белгілері анықталған: « Бөлшектерге назар аудару » 36 % -ға төмендеді; « Әрең зейінін аудару » – 12 % -ға; « Жұмысты аяқтай алмау » – 30 % -ға; « Жиі алаңдау » – 46 % -ға; « Жауаптар мен дәйексөздерді ойланбай айта салу » – 11 % -ға. Жалпы бұл шкала бойынша орташа балл 27 % -ға төмендеді. Менің ұлы жорығыма көбірек адамдар қосылады деп үміттенемін және біз күш біріктіре отырып, баршамызды сау және ақылды етуге тырысамыз. КЕСАРЬ ТІЛІГІ НЖГБ ҚАУПІН ҚАЛАЙ АРТТЫРАДЫ? Кесарь тілігі арқылы туылған нәрестелерде НЖГБ-ның даму қаупі жоғары болады. Не себепті? Бұл қарым-қатынасты түсіну пайдалы ішек бактерияларының ішек саулығын және жалпы денсаулықты сақтаудағы маңыздылығын көрсетеді.
Бала табиғи жолмен туылып, туу арнасынан өткенде, оның денесін миллиардтаған пайдалы бактериялар жуып өтеді, осылайша жаңа туған нәрестеге пробиотиктер егіледі және оның пайдалы әсері өмір бойына сақталады. Кесарь тілігімен туылған бала бұлай пайдалы бактериялармен « жуынбайды », бұл ішектің қабынуына жағдай жасайд, демек, әрі қарай глютенге сезімталдықтың жоғарылауы және НЖГБ дамуының қаупі туындайды. Жаңа зерттеулер аналарға баласын өз сүтімен қоректендірудің тағы бір себебін түсіндіреді, өйткені емізу кезінде құрамында глютені бар тағамдарды алғаш рет қабылдаған нәрестелерде жасанды сүт ішетін нәрестелермен салыстырғанда, целиакия ауруының қаупі 52 % -ға төмен болады. Көп себептің бірі – ана сүтімен қоректену асқазан-ішек инфекцияларының санын азайтады, сол арқылы ішектің шырышты қабатындағы бұзылыстардың қаупін төмендетеді. Ол сондай-ақ глютенге иммундық реакцияны да тежей алады. ГЛЮТЕНСІЗ ДИЕТАМЕН АУТИЗМДІ ЕМДЕУГЕ БОЛА МА? Маған глютен мен аутизм арасындағы ықтимал байланыс туралы көптеген сұрақ келеді. Бүгінгі күні жаңа туған 150 нәрестенің біреуінде бұзылыстың қандай да бір түрі кездеседі; 2015 жылы ата-аналар арасында жүргізілген үкіметтік жаңа сауалнама 3 пен 17 жас аралығындағы 45 баланың біреуінде, яғни миллионнан астам адамда « аутикалық спектрдің бұзылуы » диагнозы бар екенін көрсеткен.
Бұл Аурудың алдын алу және бақылау орталықтары берген ресми бағалаудан ( 68 баланың біреуі аутист деген ) әлдеқайда жоғары көрсеткіш. Аутизм – әдетте үш жасқа қарай белгілі болатын неврологиялық ауру, ол әлеуметтік және коммуникациялық дағдылардың дамуына әсер етеді. Ғалымдар аурудың нақты себептерін анықтауға тырысуда, бұл себеп генетикадан да, қоршаған ортадан да болуы мүмкін. Аурудың генетикалық, инфекциялық, метаболикалық, тағамдық және экологиялық қауіп факторлары зерттелуде, бірақ әзірге 10-12 % жағдайда ғана нақты себептер анықталған. Бізде шизофрения мен биполярлық бұзылысты емдеудің сиқырлы емі жоқ болғаны сияқты, аутизмнің де емі жоқ. Бір-біріне мүлдем ұқсамайтын бұл ми ауруларының барлығының ортақ негізі – қабыну, ол кейде белгілі бір тағамға сезімталдықтың нәтижесінен туындауы мүмкін. Бұл туралы әлі толық түсіндіріп бола алмасақ та, кейбір аутист пациенттер рационынан глютенді, қантты және кейде сүт өнімдерін алып тастауға оң көзқараста екен. Ауыр аутизм дертіне шалдыққан бес жасар бір балада мынадай атап айтарлықтай жағдай болған, осы науқасына қоса одан ішек арқылы қоректік заттардың сіңуіне кедергі келтіретін целиакия ауруының ауыр түрі анықталған. Ол глютенсіз диетаға ауысқаннан кейін оның аутизм белгілері басыла бастады.
Бұл жағдайдан кейін оның дәрігерлері жүйке жүйесінде кінәраты бар барлық балаларға тағамдық заттардың жетіспеушілігі мен тағамның сіңуінің нашарлауын тексеруді ұсынатын болған. Кейбір жағдайларда аутизм сияқты болып көрінуі мүмкін жүйке жүйесіндегі даму кідірістерінің негізгі себебі қоректік заттардың жетіспеушілігінен болады. Бізде түпкілікті байланыстарды орнатуға қажетті анықтамалықтың, ғылыми зерттеулердің жоқтығымен келісемін, бірақ бұл мәселені толығымен қарастырып, кейбір логикалық қорытындылар жасаған жөн. Аутизм мен целиакия ауруы жиілігінің параллель өсуін қарастырудан бастайық. Олардың арасында белгілі бір ұқсастықтар бар болғанына қарамастан, біржақты байланыс бар деп айта алмаймыз. Негізінде қабыну олардың негізгі ортақ сипаттамасы болып саналады. Целиакия – ішектің қабыну ауруы, ал аутизм – мидың қабыну ауруы. Аутизммен ауыратын адамдардың денесінде қабыну цитокиндерінің деңгейі жоғары болатыны белгілі. Осының өзі « антиген-антиденелердің » өзара әрекеттесуін глютен арқылы азайту тиімділігінің жолдары туралы ойлануға жеткілікті. Ең қорқыныштысы, диетаға көшкеннен кейін балалар глютені бар өнімді кездейсоқ жеп қойса, « нәтижесінде мінез-құлықтың өзгеру жылдамдығы таңғаларлық болғанын көптеген ата-ана атап өтті ». Зерттеуге сәйкес, балалардың мінез-құлқын жақсарту үшін кемінде үш ай қажет болған. Сондықтан егер дереу өзгеріс болмаса, үмітіңізді үзбеңіз және диетадан бас тартпаңыз.
Кез келген елеулі нәтижеге жету үшін ұсынылған диета курсын 3-6 ай аралығында ұстаныңыз. Кейбір мамандарда бұл жерде мен бұрын айтқан морфин тәрізді қосылыстар – экзорфиндердің қатысы жоқ па екен деген сауал туындады. Құрамында глютені бар тағамдар мен сүт ақуыздарынан экзорфиндер бөлінсе, олар мидағы әртүрлі рецепторларды қоздырып, тек аутизмнің ғана емес, сонымен қатар шизофренияның да қаупін арттырады. Мұндай теорияларды қалыптастыру үшін жаңа зерттеулер қажет, бірақ біз бұл аурулардың қаупін азайтып және олармен күресе аламыз. Зерттеулер жеткіліксіз болғанымен, иммундық жүйенің аутизмнің дамуында нақты рөл атқаратыны және ми мен глютенге сезімталдық арасындағы байланыстырушы екені анық. Бір биологиялық мәселе екіншісінің қоздырғыш факторына айналып, бүкіл аурулар тізбегін тудыратын « қабаттық әсердің » барын ұмытпау керек. Мысалы, егер бала глютенге асқан сезімталдықтан зардап шексе, онда ішектегі иммундық реакциядан басқа, мінез-құлық және психологиялық симптомдардың да дамуы ықтимал, бір топ ғалымдардың анықтауынша, аутизм жағдайында бұл тіпті асқынып кетуі мүмкін. ШАРАСЫЗ ЖАҒДАЙ Таңғаларлық факт: депрессия еңбекке жарамсыздықтың басты себебі және таралуы бойынша әлемде төртінші орында тұр. Дүниежүзілік денсаулық сақтау ұйымының мәліметі бойынша, 2020 жылдары депрессия бар бәленің бастауы ретінде жүрек ауруынан кейінгі екінші орында болмақ.
Көптеген дамыған елде, оның шінде АҚШ-та, депрессия қазірдің өзінде өлімнің басты себебінің бірі саналады. Ең қорқыныштысы, депрессияға ұшыраған көптеген адамның антидепрессант деп аталатын құтысы жанында жүреді. Оның үстіне, көбінесе олардың тиімділігі плацебодан артық емес, ал кейбір жағдайларда олар өте қауіпті және тіпті өз-өзіне қол жұмсауға да әкеледі. Олардың қаншалықты қатерлі екенін ғылым енді ғана көрсете бастады. Бостондық зерттеушілер 50 мен 79 жас аралығындағы 136000-нан астам әйелді бақылай отырып, антидепрессанттарды қолданудың инсульт қаупі мен өлім арасындағы даусыз байланысын анықтады. Антидепрессанттарды қабылдайтын әйелдердің инсульт алу ықтималдығы 45 % -ға жиірек және кез келген себептен қаза болуы 32 % -ға жоғары екен. Archives of Internal Medicine басылымында жарияланған бұл нәтижелер АҚШ әйелдеріне бағытталған ауқымды зерттеудің барысында белгілі болған. Бұл жерде серотонинді кері қармаудың селективті тежегіштері ( СИОЗС ) ретінде белгілі антидепрессанттардың жаңа буынын немесе трициклді антидепрессанттар деп аталатын ескі түрлерін айтып жатқанымыз маңызды емес. СИОЗС әдетте антидепрессант ретінде қолданылады, бірақ оларды сондай-ақ мазасыздық бұзылыстарын және кейбір тұлғалық бұзылыстарды да емдеу үшін ұсынады. Олар мидың серотонин нейромедиаторын сіңіруіне жол бермейді.
Мидағы серотонин балансы өзгерген кезде нейрондар химиялық ақпараттарды жақсы алмастырады, ал бұл өз кезегінде көңіл-күйге әсер етеді. Қорқынышты зерттеулер шарықтау шегіне жетті және бірқатар ірі фармацевтикалық компаниялар антидепрессанттар әзірлеуден бас тартуда ( бірақ бұл әлі де жыл сайын дүниежүзіне 15 миллиард доллардан астам орасан зор табыс әкеледі ). Journal of the American Medical Association басылымында айтылғандай, « Плацебоға қарағанда, антидепрессанттардың пайдалылығы депрессиялық симптомдардың күрделілігіне қарай артады және симптомдары жеңіл, әрі орташа ауырлықтағы емделушілерге әсері аз немесе мүлдем болмауы мүмкін ». Бұл кейбір ауыр жағдайларда дәрілік препарат көмектеспейді дегенді білдірмейді, бірақ салдары ауыр болады. Антидепрессанттарды қабылдау керек пе, немесе басқа әдістерді қолданып көрген жөн бе деген сұрақ тудыратын қызықты фактілерді қысқаша қарастырып өтейік. Холестериннің аздығы мен көңіл-күйдің нашарлауы Мен мидың саулығын сақтаудағы холестериннің рөлін жоғарыда айтып өттім. Көптеген зерттеулер холестерин деңгейі төмен адамдарда депрессияның жиі кездесетінін көрсетеді. Холестеринді ( статиндер ) төмендететін препараттар қолданған кезде депрессияның айтарлықтай асқынып кетуі мүмкін. Мен мұны өз тәжірибемнен байқадым. Депрессия деген дәрінің әсерінің тікелей нәтижесі ме, әлде холестеринді төмендетудің салдары ма, әлде оған екі фактор да әсер ете ме, осы жағы анық емес.
Мен соңғысына сүйенемін. The Breakthrough Depression Solution ( « Депрессиямен күрестегі серпіліс » ) еңбегінің авторы, балалар мен ересектер психиатры, дәрігер Джеймс Гринблатт 2011 жылы Psychology Today журналына барлық дәлелдерді қорытындылай отырып, тамаша мақала жазды. Journal of Clinical Psychiatry басылымының 2008 жылғы хабарламасына сәйкес, « қан сарысуындағы холестериннің төмен деңгейі өзін-өзі өлтіру әрекетімен байланысты болуы мүмкін ». Зерттеушілер өзіне-өзі қол жұмсауға әрекет жасаған 417 науқас ( 38 еркек пен 279 әйел ) қатысқан топты психикалық ауытқулары бар, бірақ өзін-өзі өлтіруге әрекет жасамаған 155 пациент және 358 сау адамнан тұратын бақылау тобымен салыстырған. Холестерин деңгейі 160-тан аз болса, төмен деп саналды. Шыққан нәтиже қатты таңғалдырды: холестерин деңгейі төмен санаттағы адамдар өз-өзіне қол жұмсауға 200 % жиірек әрекет еткен. Зерттеуге қатысушылардың қалған бөлігімен салыстырғанда, депрессияға ұшыраған және холестерині төмен ер адамдардың табиғи емес себептерден ( мысалы, суицид және жазатайым оқиғалар ) мезгілсіз қайтыс болу ықтималдығы жеті есе жоғары болды. Бұдан бұрын айтылғандай, өз-өзіне қол жұмсау әрекеттері холестерин деңгейі төмен адамдарда жиі кездесетіні бұрыннан дәлелденген.
Әлемнің түкпір-түкпіріндегі ерлер мен әйелдер үшін бірдей қорытындыға келген, егер сізде холестерин деңгейі төмен болса, депрессияның даму қаупі жоғары болады деген ғылыми еңбектерді әлі де айта беруіме болады. Холестериніңіз қаншалықты төмен болса, сіз соғұрлым суицид туралы ойлауға бейім тұрасыз. Мен мұны кездейсоқ айтып отырған жоқпын. Көптеген беделді институт бұл себепті байланыстың қаншалықты маңызды екенін растайды. Сонымен қатар биполярлық бұзылысты да ғылыми түрде дәлелдейді. Биполярлық бұзылысы бар адамдардың холестерин деңгейі төмен болса, олар өз-өзіне қол жұмсауға жиірек әрекет жасайды. Глютенді көңілсіздік Ғылым ұзақ уақыт бойы целиакия ауруы мен депрессияның СДВГ және басқа да мінез-құлық бұзылыстары сияқты жабылып келгенін байқады. Целиакиямен ауыратын науқастардағы депрессия туралы мәліметтер 1980-жылдары пайда бола бастады. Осы маңызды эксперименттердің кейбіріне қайта оралайық. Олар целиакия ауруы кезіндегі депрессияға ұрыну қаупін және депрессия кезінде целиакия ауруының болу қаупін анықтағысы келді. Целиакия ауруы бар адамдарда депрессияға шалдығу қаупі 80 % -ға жоғары болды, ал депрессиямен ауыратын адамдарда целиакия ауруының нақты диагнозының болу қаупі 230 % -ға өсті. Оның авторлары целиакиямен ауыратын науқастарда суицид қаупі 55 % -ға жоғары екенін анықтады.
Ақырында, италиялық зерттеушілердің тағы бір жұмысы целиакия ауруы ауыр депрессияның қаупін таңғаларлықтай 270 % -ға арттыратынын көрсетеді. Логикалық сұрақ: депрессияның зақымдалған ішекке қандай қатысы бар? Целиакия ауруынан зардап шеккен ішектің шырышты қабаты мидың саулығын сақтау үшін қажет маңызды мырыш, триптофан және В тобындағы дәрумендер сияқты қоректік заттарды тиімді сіңіруді бірден тоқтатады. Сонымен қатар олар жүйке жүйесінің жұмысына қатысатын серотонин сияқты химиялық заттардың синтезі үшін маңызды компоненттер саналады. Өзіңізді жақсы сезіндіретін гормондар мен химиялық заттардың басым көпшілігі ішектің қасында өндіріледі, сондықтан көп ғалымдар қазір ішекті « екінші ми » деп атайды. Оның жүйке жасушалары бұлшықеттерді, иммундық жасушаларды және гормондарды реттеуге қатысатындығынан басқа, олар организмдегі серотониннің 80-нен 90 % -ға дейінгі бөлігін құрайды. Шын мәнінде, сіздің ішегіңіздегі « миыңыз » бас сүйектегі миыңызға қарағанда, көбірек серотонин шығарады. Ең маңызды қоректік заттардың ішінде D дәрумені мен мырыштың жетіспеушілігі депрессияға ықпал етеді. Сіз D дәруменінің көптеген физиологиялық процестер үшін, соның ішінде көңіл-күйді реттеудегі маңыздылығын білесіз. Сол сияқты біздің организміміздің механикасындағы мырыштың да « қолынан келмейтіні жоқ ».
Иммундық жүйеге көмектесу және жақсы жадты сақтаудан басқа, мырыш көңіл-күйді көтеретін нейромедиаторларды өндіру және пайдалану үшін қажет болады. Бұл ауыр депрессиясы бар адамдарда мырыш қоспасының антидепрессанттардың әсерін неліктен күшейтетінін түсіндіреді. Мен жоғарыда айтқан дәрігер Джеймс Гринблатт бұл туралы көп жазды және ол да мен сияқты антидепрессанттар көмектеспеген көптеген науқасты көрген. Бұл науқастар глютенді тағамдардан бас тарта бастағанда, олардың психологиялық симптомдары да қалыпқа түсе бастаған. Гринблатт Psychology Today журналына арналған мақаласында былай деп жазады: « Анықталмаған целиакия ауруы депрессияның белгілерін күшейтуі немесе тіпті оның негізгі себебі болуы мүмкін. Депрессиямен ауыратын науқастардағы қоректік заттардың жетіспеушілігін тексеру керек. Кім біледі, оның нақты ауруы депрессия емес, целиакия болар, бәлкім. Көптеген дәрігер қоректік заттардың жетіспеушілігін елемейді және глютенге сезімталдықты тексермейді, өйткені олар ( өздеріне ыңғайлырақ ) дәріге рецепті жазып беруге үйренген. Осы зерттеулердің барлығында болатын ортақ мәселе – бұл мидағы жағдайды өзгертуге кететін уақыт екенін айта кету керек. НЖГБ және мазасыздық сияқты басқа мінез-құлық бұзылыстары сияқты кінәраттар болса, адамдарға өздерін жеңіл сезіну үшін кемінде үш ай уақыт қажет болуы мүмкін. Глютенсіз диетаға көшетін болсаңыз, оны ұстану маңызды.
Егер жағдайыңыз бірден жақсарып кетпесе, үмітіңізді үзбеңіз. Есіңізде болсын, жақсару бірнеше жерде болуы мүмкін. Мен бір кездері дәрігерлер тағайындаған бірнеше антидепрессантты қабылдағанына қарамастан, депрессиядан қажыған кәсіби теннис нұсқаушысын емдедім. Мен оның глютенге сезімтал екенін анықтадым, ұсынылған диетаға көшу арқылы ол толығымен өзгерді. Депрессияның белгілері жойылып, ол өзінің тамаша спорттық мүсінін қалпына келтірді. Депрессия сияқты глютен мен ми бұзылыстары арасындағы байланыс туралы айтатын болсақ, біз қабынудың рөлін ұмытпауымыз керек. Жақында ғылыми әдебиетте қазіргі уақытта депрессия қабыну ауруы ретінде қарастырылады деген бір дерек жарияланды. Қазіргі уақытта депрессияға ұшыраған науқаста, нақтырақ айтқанда, дәл жүрек ауруындағы сияқты, қабыну маркерлерінің жоғарылайтыны белгілі болды. Негізі бұл жаңа ақпарат емес, бірақ егер сіз көшеде біреуден депрессия туралы сұрай қалсаңыз, « мидағы химиялық тепе-теңдіктің бұзылуы » туралы бірдеңе естуіңіз мүмкін. Жиырма жылдың ішінде ғылым депрессиядан шизофренияға дейінгі психикалық бұзылыстардағы қабынудың рөлін анықтады. Өткен ғасырдың көп бөлігінде психиатрия иммундық жүйенің депрессияның туындауына қосқан үлесі туралы білді. Бірақ жақында ғана біз жетілдірілген әдістеме мен ұзақ мерзімді зерттеулердің арқасында тәуелділікті түсіне бастадық. Қабыну неғұрлым күшті болса, депрессияның даму ықтималдығы соғұрлым жоғары болады.
Ал қабыну маркерлерінің деңгейі неғұрлым жоғары болса, депрессия соғұрлым күшті болады. Бұл оны Паркинсон ауруы, шашыраңқы склероз және Альцгеймер ауруы сияқты басқа қабыну ауруларымен қатар қояды. Бұл зерттеулердің кейбірі таңғалдырады. Мысалы, ғалымдар депрессия белгілері жоқ сау адамдарға қабынуды тудыратын затты енгізгенде, оларда классикалық депрессия белгілері бірден пайда болды. Сол сияқты пациенттерге С гепатитін емдеу үшін интерферон бергенде, олардың төрттен бірінде ауыр депрессия пайда болған. Интерферондар – иммундық жүйенің құрамдас бөлігі саналатын табиғи ақуыздар тобы, бірақ оларды жасанды түрде шығаруға да болады және кейбір вирустық инфекцияларды емдеу үшін қолданылады. Жаңа зерттеудің деректері қызықты: антидепрессант препараттар кейбір адамдарға қабыну заттарының мөлшерін азайтуға көмектеседі. Басқаша айтқанда, заманауи антидепрессанттардың жұмыс істеуінің нақты механизмі олардың мидың химиялық заттарына әсерімен ешқандай байланысы жоқ, бірақ қабынудың төмендеуімен байланысты болуы мүмкін. ДИЕТАНЫҢ КӨМЕГІМЕН ПСИХИКАНЫ ТҰРАҚТАНДЫРУ Глютеннің кең тараған психикалық аурулармен қатерлі байланысы туралы осы әңгіме Америка Құрама Штаттарындағы жиі кездесетін психикалық бұзылыс шамамен 40 миллион адамға әсер ететін үрейленуден бастап, шизофрения мен биполярлық бұзылысқа дейінгі барлық ми кінәраттарындағы глютеннің рөлі туралы сұрақтар тудырады. Глютен мен шизофрения және биполярлық бұзылыс сияқты ауыр психикалық аурулар туралы ғылым не дейді?
Бұл генетикалық және қоршаған орта факторлары рөл атқаратын күрделі аурулар, бірақ бір зерттеулерде осы диагнозы бар адамдардың глютенге сезімталдықтан да зардап шегетінін көрсетеді. Ал егер анамнезінде целиакия ауруы бар болса, онда психикалық аурудың даму ықтималдығы одан да жоғары болады. Сонымен қатар глютенге сезімтал аналардан туылатын балалардың шизофрениядан зардап шегу ықтималдығы 50 % -дан асатыны туралы құжаттық дәлелдер бар. American Journal of Psychiatry басылымында 2012 жылы жарияланған мақала өмірдің осы немесе басқа кезеңінде пайда болатын көптеген аурудың негізі туылғанға дейін және одан кейін көп ұзамай салынатынын растайды. Джонс Хопкинс университетінің және Еуропадағы ең үлкен және ең беделді медициналық университеттердің бірі шведтік Каролина институтының авторлары: « Өмір салты мен гендер ауру қаупін қалыптастыратын жалғыз фактор емес. Туылғанға дейін, туғандағы және одан кейінгі факторлар мен әсерлер ересек адам ретінде біздің денсаулығымыздың көп бөлігін алдын ала бағдарламалауға көмектеседі. Біздің зерттеулеріміз туылғанға дейінгі диеталық сезімталдықтың кейде ширек ғасырдан кейін шизофрения немесе соған ұқсас аурудың дамуының катализаторы болатынының көрнекі мысалы », – деген фактілерді әдемі келтірді. Егер сіз бұл тәуелділіктің қалай анықталғанын білгіңіз келсе, олардың қалай жұмыс істейтініне қараңыз.
Ғалымдар Швецияда 1975-1985 жылдар аралығында туған балалардың туылу және неонатальды қан үлгілері туралы жазбаларға талдау жасады. Қан үлгілеріндегі сүт пен бидайға қарсы IgG антиденелерінің деңгейін өлшеу арқылы ғалымдар « глютенді антиденелердің қалыпты деңгейі бар аналардан туған балалармен салыстырғанда, бидай ақуызының глютеніне антиденелердің деңгейі мөлшерден жоғары аналардан туған балаларда шизофренияның даму қаупі 50 % дерлік жоғары екенін анықтады ». Ғалымдар шизофрения қаупін арттыратын басқа факторларды, мысалы, жүктілік кезіндегі ананың жасы мен нәрестенің табиғи жолмен немесе кесарь тілігі арқылы туылғанынан кейін де байланыс сақталатынын анықтаған ( әдетте құрсақішілік даму кезеңіндегі генетикалық және қоршаған орта факторлары кейінгі өмірдегі қоршаған орта факторларының әсерінен күштірек болады ). Бұл жағдайда сүт ақуызына қарсы антиденелердің деңгейі жоғары аналардан туған балалар психикалық бұзылыстың даму қаупіне ұшыраған жоқ. Мақалада қызықты тарихи дерек келтірілген. Екінші дүниежүзілік соғысқа дейін психикалық бұзылыс пен ананың тағамдық өнімдерге сезімталдығы арасындағы байланыс туралы ешқандай күдік те болған жоқ. Әскери дәрігер-зерттеуші Фрэнсис Доэн Еуропадағы соғыстан кейінгі азық-түліктің жетіспеушілігі ( және тиісінше тамақтануда бидайдың болмауы ) мен шизофрениямен ауруханаға жатқызу санының айтарлықтай төмендеуі арасындағы қарым-қатынасқа назар аударғандардың бірі болды.
Ол кезде бұл бақылауды дәлелдеу мүмкін болмады, бірақ содан бері глютеннің зиянды екеніне көз жеткізуге мүмкіндік беретін ұзақ мерзімді зерттеулер мен заманауи технологиялар біздің иелігімізде. Соңғы бірнеше онжылдықта пренатальды ( құрсақішілік ) бағдарламалаудың маңыздылығы ауқымды зерттеулердің нысанына айналды. Бұрынғы өмірдегі оқиғалардың салдары болашақтағы денсаулық үшін жағымсыз әсер бағдарламасын қалай құрайтынын зерттеудің жаңа әдістері пайда болды. Бұл дамып келе жатқан саланың орталығы – денсаулық пен аурудың табиғатын зерттеудің халықаралық қоғамы ( DOHaD ). Бүкіл әлемнің ғалымдары пренатальды әсер мен психикалық аурудан жүрек-қан тамырлары аурулары және қант диабеті ауруларының одан әрі пайда болуының арасындағы терең байланыстарды анықтауды жалғастыруда. Бұл дәйексөз 1990 жылдары « ананың құрсағы үйден де маңыздырақ болуы мүмкін » деген ұғымды енгізген британдық эпидемиолог Дэвид Баркерге еліктеу. Сондай-ақ зерттеулер көрсеткендей, көмірсуы аз, майы көп диета ( 7-тарауда сипатталғандай ) депрессияның ғана емес, сонымен бірге шизофренияның да белгілерін азайтады. Әдебиеттерде глютенсіз, көмірсулары аз диетаға ауысқан кезде шизофрения белгілері толығымен жойылған бір әйелдің оқиғасы баяндалады. Оған 17 жасында диагноз қойылыпты. Ол әйел өмір бойы паранойядан зардап шеккен, оның сөйлеуі бұзылған және күнделікті галлюцинациялары болған. Дәрілік препараттар симптомдарды жеңе алмады.
Диетаның бірінші аптасында пациент өзін жақсы сезінгенін және энергиясының артқанын хабарлады. Үш аптадан кейін оның дауыстар естуі мен « қаңқаларды көруі » тоқтаған. БАС АУРУЫНЫҢ ДӘРІСІ Мен күнделікті бас ауруына шыдаудың қандай екенін елестете де алмаймын, бірақ өзім өмір бойы осы аурумен арпалысып келе жатқан көптеген науқасты емдедім. Мысалы, алғаш рет 2012 жылдың қаңтарында көріп кездескен алпыс алты жастағы кісіні алайықшы. Оның есімін Клифф деп атайық. Ол отыз жыл бойы үздіксіз бас ауруымен өмір сүрген және одан құтылудағы күш-жігері үшін алтын медальға лайықты жан. Ол ең жақсы клиникалармен кеңесіп, олар тағайындаған бірталай препаратты қабылдады, бірақ ешқайсысының нәтижесі болған жоқ. Ол көптеген препараттың тек тиімсіз ғана емес, сонымен қоса адамның әрекетін баяулатып тастайтынын анықтады. Клифф бас ауруы мен тамақтану арасындағы байланыс бары туралы ойы болғанын айтқанымен, ол ойын әрдайым басшылыққа алмаған. Клиффтің әңгімесінен мен көп нәрсені аңғара алмадым, бірақ өзінің отбасылық тарихына келгенде ол әпкесінің де бас ауруымен ауыратынын және көптеген тағамды көтере алмайтынын айтты. Бүл мені көбірек ізденуге итермеледі.
Жиырма жасында Клиффтің бұлшықеті құрысып қалғаны белгілі болды, ал оның әпкесінде бұлшықет құрысуы синдромына қатысы бар глютенге сезімталдықпен байланысты арнайы антиденелер бар екені анықталды. Қан анализі біраз нәрсені түсіндіріп берді. Клифф глютенмен байланысты 11 ақуызға қатты реакция берді. Ол да әпкесі сияқты бұлшықет құрысуы синдромына байланысты антиденелерге қатты реакция танытты. Ол сиырдың сүтін де көтере алмайтын. Мен Клиффке глютенсіз және сүт өнімдерінсіз диета ұсындым. Үш айдан кейін ол соңғы төрт апта бойы дәрі-дәрмек ішпегенін және он балдық шкаламен өлшенетін болса, ең ауыр бас ауруы бұрынғыдай қиналғаннан айқай салғысы келетіндей тоғыз балдық емес, шыдауға болатындай бес балл көрсеткіште екенін айтты. Бәрінен де жақсысы – енді оның азабы бір тәулікке емес, үш-төрт сағатқа ғана созылатын болды. Клифф толығымен сауығып кетпесе де, өзін әлдеқайда жақсы сезінгеніне риза болды. Маған бас ауруына шағымданып келген көптеген науқас глютенсіз диетаның арқасында ауруынан айығып кетті. Осыған ұқсас белгілері бар бір әйел дәрігерлерге үздіксіз барып, көптеген дәрі-дәрмекті қабылдаған және миын жоғары технологиялық сканерлеуден өткізді. Ол менімен кездесіп, глютенге сезімталдық сынағынан өткенше алдыңғы әрекеттерінің бәрі нәтижесіз болған.
Бас ауруы ең көп тараған аурулардың бірі, ал бас « сақинасы » таралуы бойынша әлемдегі үшінші ауру болып саналады. Тек Америка Құрама Штаттарында 39 миллионнан астам ерлер, әйелдер мен балалар бас « сақинасынан » зардап шегеді. XXI ғасыр медицинасының көп жағдайда алдын алуға болатын белгілерді емдеуге баса назар аудара беруі мүмкін емес. Егер сіз созылмалы бас ауруымен ауыратын болсаңыз, неге глютенсіз диетаны қолданып көрмеске? Сіз бәрібір ештеңе жоғалтпайсыз ғой? Бас ауруы туралы қысқаша… Мен бас ауруының барлық түрлерін бір санатқа біріктірдім. Шиеленіс түріндегі бас аурулары, кластерлік ауырсынулар, синус ауруы немесе мигрень – біз әдетте мұның бәрін бас ауруы деп атаймыз. Бұл ортақ сипаттамалары бар жағдайлар жиынтығы: мидағы физикалық және биохимиялық өзгерістерге байланысты бас ауруы. Бас ауруының ең ауыр түрі – жиі жүрегі айнып, құсып және жарықтан қорқу белгісі бар бас « сақинасы » екенін ескерте кетейін. Дегенмен бас ауруы пайда болса, ең бастысы – оны жеңудің жолын табу. Дегенмен кейде мен бас « сақинасы » туралы бөлек айтамын.
Түнгі ұйқының нашар болуы мен ауа-райының өзгеруінен бастап тағамдағы химиялық заттар, мұрынның бітелуі, бас жарақаты, ми ісігі немесе алкогольді шамадан тыс тұтынуға дейінгі сансыз нәрселердің бәрі бас ауруларын тудыруы мүмкін. Бас ауруларының нақты биохимиясы ( әсіресе мигрень ) белсенді зерттеу нысаны болады. Дегенмен біз бүгін бұрынғыдан әлдеқайда көп білеміз. Егер сіз өзіңіздің ауруыңыздың себебін түсіне алмасаңыз ( сондықтан шешімін таба алмасаңыз ), он жағдайдың тоғызының ықтимал себебі глютенге сезімталдықтың анықталмағандығы екеніне сенімдімін. Сонымен қатар ішектің қабыну ауруымен ауыратын науқастардың 23 % -ы бас ауруынан зардап шегетіні белгілі болды. Бас « сақинасының » таралуына қарай отырып, зерттеушілер бақылау тобындағыға ( 6 % ) қарағанда, целиакия тобында ( 21 % ) және ішектің қабыну аурулары тобында ( 14 % ) зардап шеккендердің саны жоғары екенін анықтады. Зерттеудің жетекшісі, дәрігер Александра Димитровадан мұндай байланысты түсіндіруді сұрағанда, ол бәріне қабынудың кінәлі екенін көрсетті.
Ол: « Ішектің қабыну аурулары бар науқастарда жалпы қабыну реакциясы болуы әбден мүмкін және бұл қабыну науқастың бүкіл организміне, соның ішінде миға әсер еткенде, целиакияға ұқсас болуы мүмкін... Целиакия жағдайында мидың жасушалары мен мембраналарына шабуыл жасап, жүйке жүйесіне енетін және қандай да бір жолмен бас ауруын тудыратын антидене әсер етуі мүмкін деген де нұсқа бар. Бірақ біз бұл жағдайларда бақылау тобымен салыстырғанда, кез келген түрдегі бас ауруларының, соның ішінде бас « сақинасының » таралуының жоғарылағанын білеміз ». Сонымен қатар, Димитрованың айтуынша, оның пациенттерінің көпшілігі глютенсіз диетаға ауысқаннан кейін айтарлықтай жақсарғандарын айтып хабарлаған. Ұстамалары да сирек және әлсіз болған, ал кейбіреулері ауырсынудан толығымен арылған. Мен жоғарыда айтқан дәрігер Мариос Хадживасилиу бас ауруы мен глютенге сезімталдық туралы кең ауқымды зерттеулер жүргізді. Оның ең қызықты жұмыстарының арасында бас ауруы мен глютенге сезімталдығы бар науқастардың ақ заттарындағы терең өзгерістерді көрсететін мидың МРТ сканерлерін айтуға болады. Бұл өзгерістер қабыну процесінің барын көрсетеді. Пациенттердің көпшілігі дәстүрлі дәрі-дәрмекпен емдеуге төзімді болды, бірақ олар глютенсіз диетаға көшкеннен кейін бас аурулары азайды.
Дәрігер Алессио Фасано, Массачусетс штатындағы ауруханада целиакия ауруын зерттеу мен емдеу орталығын басқарады, халықаралық деңгейде мойындалған педиатриялық гастроэнтеролог және глютенге сезімталдықтың жетекші маманы. Біз ұлттық конференцияда кездестік, екеуі де баяндама жасады, сонда ол глютенге сезімтал науқастардың, соның ішінде целиакия ауруы диагнозы бар науқастардың жиі бас ауруымен ауыратыны өзіне жаңалық емес екенін айтты. Өкінішке қарай, осы түрдегі бас ауруларының туындауындағы глютеннің рөлі туралы аз адамның ғана естігеніне бірге қынжылдық. Мұны түзету оңай, бірақ ауыратындар өздерінің глютенге сезімтал екенін білмейді. Италиялық ғалымдар целиакия ауруы мен созылмалы бас ауруы бар 88 балаға глютенсіз диетаға сынақ жүргізген кезде, пациенттер диета ұстанған шақта, олардың 77,3 % -да бас ауруы азайған, ал 27,3 % -ы іс жүзінде науқастан арылған. Сонымен қатар бас ауруымен ауыратын балалардың 5 % -ы целиакиямен сырқаттанатыны анықталды ( бұрын оларға диагноз қойылмаса да ) және бұл халықтың орташа көрсеткішінен ( 0,6 % ) әлдеқайда жоғары. Осылайша целиакия тобында бас ауруының қаупі 8,33 % -ға артты. Авторлар: « Біз ( біздің географиялық аймақта ) целиакиямен ауыратын науқастарда бас ауруларының жоғарғы жиілігін және, керісінше, глютенсіз диетаның пайдалы әсерлерін тіркедік.
Бас ауруы бар науқастарға диагностикалық тексерулер барысында целиакия ауруына скринингтен өтуге кеңес беруге болады », – деген қорытындыға келді. Мигрень балалардың арасында көп таралып жатыр. Жыныстық жетілуге дейін қыздар мен ұлдар бұл аурудан теңдей дәрежеде зардап шегеді. Бұл ауруға шалдыққан әйелдер саны ерлерден көп ( үштен бір қатынасындай ). Мигрені бар балалардың 50-ден 75 % -ға дейіні бұл кеселден ересек жаста да құтыла алмайды, ал 80 % жағдайда бұл ауру тұқым қуалайды. Балалардағы бас « сақинасы » – сабаққа бармаудың жиі кездесетін үшінші себебі болып отыр. Бас ауруы бар көптеген баланың сонымен бірге глютенге өте сезімтал болуы кездейсоқтық па? Тамақтанудан глютенді алып тастау бас ауруын сиқырлы түрде жеңілдететіні кездейсоқтық па? Жоқ және жоқ. Өкінішке қарай, бас ауруы бар көптеген баланың глютенге сезімталдығын ешқашан тексермеген, керісінше, оның орнына күшті дәрі-дәрмектер тағайындалған. Балалардағы бас ауруларын емдеудің стандартты тәсілі стероидты емес қабынуға қарсы препараттарды, аспиринді, триптандарды, эргот алкалоидтарын және дофамин антагонисті құрамдағы препараттарды қамтиды.
Ауырсынудың алдын алу үшін кейбір препараттардың құрамында трициклді антидепрессанттар, әртүрлі құрысуға қарсы препараттар, соның ішінде натрий дивалпроексі және соңғы уақытта топирамат, антисеротонергиялық агенттер, бета-блокаторлар және кальций өзекшелерінің блокаторлары бар. Эпилепсияны емдеу үшін қолданылатын топираматтың кез келген ата-ананы алаңдататын және балаға қиындық туғызатын: салмақтың азаюы, анорексия, іштің ауыруы, зейін қоя алмау, сылбырлық және парестезия ( аяқ-қолдың шаншуы, ашуы немесе ұюы ) сияқты жанама әсерлері бар. Сізді білмеймін, бірақ мен балаларымның бұл дәрі-дәрмектің не үшін керектігін де білмей, бас ауруынан арылудан үміттеніп, жанама әсерлерді уақытша болса да сезінуін қаламаймын. Көптеген зерттеулер құрысуға қарсы дәрі-дәрмектердің бас ауруын жеңілдетуі плацебодан ешқандай артық еместігін көрсетеді. Білікті мамандар қосымша педиатриялық зерттеулердің қажеттілігін талап етеді, өйткені қауіпсіздігі мен тиімділігін дәлелдей алатын дәрілер аз. Өкінішке қарай, диета мен тағамдық қоспалардан гөрі, дәрі-дәрмекке ғана сүйену бас ауруының шынайы себебін жеңуге мүмкіндік бермейді. Мес қарын - бас ауруының босты себебі Сіз қарындағы майдың әртүрлі денсаулық проблемаларының ( мысалы, жүрек ауруы, қант диабеті, жарыместік сияқты ) қаупін арттыратынын білесіз.
Дегенмен белдің көлемі ұлғайған сайын бас ауруының да қаупі арта түсетіні адамдардың ойына да кіріп шықпайды. Таңғаларлық болса да, шындық осы. Белдің шеңберінің 55 жасқа дейінгі көлемі ерлер мен әйелдердегі бас « сақинасының » дамуын дәл болжайды екен. Тек соңғы онжылдықта Ұлттық денсаулық және тамақтану сараптамасы бағдарламасына қатысқан 22 000-нан астам адамның деректерін талдаған Дрексель Университеті Медицина колледжі мамандарының арқасында біз бұл байланыстың қаншалықты күшті екенін ғылыми түрде дәлелдей алдық. Бұл деректер дененің жоғарғы бөлігіндегі семіздік ( бел шеңберімен өлшенген ) пен жалпы семіздікті ( дене салмағының индексімен өлшенген ) есептеуден бастап, бас ауруы мен мигрень жиілігі туралы есептерге дейінгі көптеген құнды ақпаратты қамтиды. Ғалымдар бас « сақинасы » жиі кездесетін 20 жастан 55 жасқа дейінгі ерлер мен әйелдердегі артық майдың пайда болуы мигрендік ауырсынудың ұлғаюымен бірге жүретінін анықтады. Арық әйелдерге қарағанда, бел тұсында артық майы бар әйелдер мигреньнен 30 % жиірек зардап шегеді. Жалпы семіздікті, жүрек ауруының қауіп факторларын және демографиялық сипаттарды қарастырғанда да осы есеп дұрыс болды. Семіздік пен созылмалы бас аурулары арасындағы бұлтартпас байланыс басқа да көптеген еңбектерде анықталған.
Патологиялық семіздіктен зардап шегетін адамдарда созылмалы күнделікті бас ауруы қаупі 74 % -ға жоғары болды. Нақтырақ айтқанда, артық салмағы бар адамдарда мигрень қаупі 40 % -ға, ал семіздікке шалдыққандарда 70 % -ға артты. Сіз майдың қабынуға қарсы қосылыстарды шығара алатын өте күшті жүйе екенін білесіз. Май жасушалары қабыну жолдарын белсендіретін көптеген цитокиндер шығарады. Шын мәнінде, мидың басқа аурулары сияқты бас аурулары да қабынудың көрінісі саналады. Сондықтан өмір салты факторлары ( мысалы, артық салмақ, қимыл-қозғалыстың аз болуы және темекі шегу ) мен қайталана беретін бас аурулары арасындағы тәуелділікті зерттейтін зерттеулер бұл ауырсынуды белдің майымен байланыстырады. Салауатты өмір салты темекі шекпеу мен тұрақты қимыл-қозғалысты қажет етеді. Бұл топтағыларды бір немесе бірнеше жаман әдеті бар адамдармен салыстырып қарады. Нәтижесі қандай дейсіз бе? Артық салмағы бар жасөспірімдер – 40 % -ға, орнынан көп қозғалмайтындар – 20 % -ға, темекі шегетіндер – тіпті 50 % -ға бас ауруымен жиі ауырады. Егер бірнеше қауіп факторы болса, жағдай асқына түседі. Демек, артық салмағы бар, темекі шегетін және спортпен шұғылданбайтын жасөспірімде созылмалы бас ауруына ұшырау қаупі көбірек болады.
Біз тағы да қабынудың өлімге әкелетін әсерін көреміз. Қарын неғұрлым үлкен болса, бас ауруының қаупі соғұрлым жоғары болады. Аурудың азабымен арпаласып жүргенде біздің миымызға диета мен өмір салты туралы ой келе бермейді. Біз дәрі-дәрмектерімізді қасымызға алып, аурудың келесі ұстағанын күтіп отырамыз. Алайда барлық заманауи зерттеулер бас ауруын емдеу мен одан құтылу үшін өмір салтының қаншалықты маңызды екенін көрсетеді. Егер сіз қабынудың себепшілерін әлсірете алсаңыз ( салмақты азайту, глютенді алып тастау, құрамында пайдалы майлары көп, көмірсулары аз диетаға ауысу және қандағы қанттың дұрыс балансын ұстау ), онда бас ауруын да бақылай аласыз. БАС АУРУЫНАН ҚҰТЫЛУДЫҢ РЕЦЕПТІ Бас ауруының себебі жетерлік. Оның бәрін бүл жерде санап отыра алмаймыз, бірақ аурудың азабынан айықтыратын бірнеше кеңесті назарыңызға ұсынайын. Былай істеп көріңіз: « Ұйқы мен сергектік » циклін қатаң сақтаңыз. Бұл гормондарды реттеудің және барлық физиологиялық процестер теңгерілген кездегі организмнің қажетті қалпы – гомеостазды ұстап тұрудың кілті. Арықтаңыз. Салмағыңыз ауырлаған сайын бас ауруынан қашып құтыла алмайсыз. Қимылдап жүріңіз. Көп отыра беру қабынуға ұшыратады. Кофеин мен алкогольді көп тұтынбаңыз. Бұның екеуі де бас ауруын тудыруы мүмкін. Зиянды тамақтану әдеттерінен арылыңыз.
Ұйқы сияқты тамақтану түрлері де бас аурының қаупіне әсер ететін көптеген гормоналдық процестерді басқарады. Жан-дүниенің күйзелісін, уайым, тіпті толқудың өзін бақылауға үйреніңіз. Бұл сезімдер бас ауруына жиі себеп болатын жағдайлардың бірі. Мигреньнен зардап шегушілер әдетте стресс тудыратын оқиғаларға өте сезімтал келеді, бұл мидағы химиялық заттардың шығарылуын белсендіреді, олар тамырда өзгерістер тудырып, мигреньге әкелуі мүмкін. Сонымен қатар эмоциялар ( мысалы, қорқыныш пен мазасыздық ) бұлшықеттерді тырыстырып, қан тамырларын кеңейтеді, мигреньнің азабын арттыра түседі. Глютенсіз тағамға көшіңіз, консерванттар, қоспалар мен өңделген тағамдардан аулақ болыңыз. Бұл бас ауруының қаупін едәуір төмендетеді. Көп тұрып қалған ірімшіктерге, кептірілген және ысталған етке, сондай-ақ натрий глутаматы бар тағамдарға ( әдетте Қытай тағамдарында кездеседі ) абай болыңыз, осы ингредиенттер мигреньнің 30 % -ның себепшісі болады. Бас ауруының пайда болу заңдылықтарын қадағалаңыз. Бұл олардың қашан болуы мүмкін екенін анықтауға көмектеседі, яғни мұндай сәттерге ерекше назар аудару керек. Мысалы, әйелдердегі бас ауруы көбіне етеккір циклімен байланысты болады Бір ғана диетаның көмегімен неврологиялық ауруларды емдеуге ( кейде тіпті толықтай арылуға ) болады деген идеяның өзі адамды қанаттандырады.
Көп адам мұның өте оңтайлы және толығымен тегін жолы – өмір салтын өзгертуді байқамай, бірден дәрімен емделуге ұмтылады. Нақты жағдайға байланысты менің кейбір пациенттеріме психотерапия немесе тіпті дәрі-дәрмек сияқты қосымша қысқамерзімдік қолдау қажет болғаны рас. Дегенмен олар тамақтануды өзгертуге және тітіркендіргіш тағамдарды алып тастауға оң көзқараста болды. Медициналық көмекке шынымен мұқтаж адамдар диетаның нәтижесінде фармацевтикалық дәрі-дәрмектен бас тартуға және осы арқылы өмірден ләззат алуға болатынын байқады. Есіңізде болсын, егер сіз осы кітаптағы барлық ұсыныстардың бірін ғана, глютен мен тазартылған көмірсулардан бас тартуды таңдасаңыз да, оң әсерді сезіне аласыз. Бірнеше аптадан кейін сіз көңіл-күйіңіздің жақсарғанын, салмағыңыздың азайғанын және энергияңыздың тасып тұрғанын байқайсыз. Сіздің организміңіздің табиғи емдік қабілеттері, сондай-ақ миыңыздың жұмысы толығымен іске қосылады. II БӨЛІМ ҚАЛПЫНА КЕЛУ Енді дәннің өзін ғана емес, сонымен қатар барлық көмірсуларды қамтитын « мидың дәнге тәуелділігі » дегеннің не екенін түсінгеннен кейін, денсаулық пен мидың оңтайлы жұмысын сақтау жолына көшудің уақыты келді. Бұл тарауда сіз тамақтану, жаттығу және ұйқы деген өмірдің негізін құрайтын үш алпауытпен жақынырақ танысасыз. Ми жұмысының өркендеуі немесе бұзылып қалуы осы « алыптардың » әрқайсысына тікелей байланысты.
Бұдан әрі қарай назарларыңызға ұсынатын тақырыптармен танысқан кезде, сіз III бөлімде көрсетілген төрт апталық бағдарламаны орындауға дайындаласыз. Ми сау болу үшін тамақтану әдеттері Ашығу, майлар мен қажетті қоспалар Ашығу – менің ақыл-ойым мен денемнің тиімділігін арттырады. Платон Дененің қалған бөлігіне қатысты адам миының мөлшері – бізді басқа сүтқоректілерден ерекшелендіретін басты белгіміз. Мысалы, пілдің миының салмағы жеті жарым килограмм, бұл біздің бір жарым келі миымыздан анағұрлым үлкен. Алайда пілдің миы жалпы дене салмағының 1/550 бөлігін құраса, біздің миымыз дене салмағымыздың тек 1/40 бөлігін ғана құрайды. Сондықтан да тек осы органның көлемі бойынша интеллектуалдық күш немесе ақыл-ой қабілетін салыстыру қиындау. Дәл осы ми көлемінің дене өлшеміне қатынасы мидың функционалдығын қарастырған кезде маңызды саналады. Бұл органның көлемді болғаны маңызды, бірақ одан да маңызды тұсы – бір грамм массаға есептегенде миымыз пропорционалды емес көп энергия тұтынады. Жалпы, дене салмағының 2,5 % -ын ғана құрайтын адам миы организмнің тыныштық сәтінде жұмсайтын барлық энергиясының 22 % -ын жұмсайды. Ол гориллалар, орангутандар және шимпанзелер сияқты басқа приматтардың миына қарағанда 350 % -ға көп энергия жұмсайды. Сондықтан оның қалыпты жұмыс істеуі үшін тағамнан көп калория түсуі қажет.
Бақытымызға орай, үлкен және күшті ми бізге аштық сияқты төтенше жағдайларда аман қалу дағдылары мен қабілеттерді дамытуға мүмкіндік берді. Біз болашақты болжай аламыз және жоспарлай аламыз, бұл тек адамға ғана тән. Миымыздың таңғажайып қабілеттерін түсіну бізге оның сау және жақсы жұмыс істеуі үшін тамақтануды қалай оңтайландыру керектігін білуге көмектеседі. АШЫҒУДЫҢ ҚҰДІРЕТІ Бұдан бұрын айтқанымыздай, адам денесінің ең маңызды тетіктерінің бірі – майды аштық кезінде өмірге қажетті қуат көзіне айналдыру мүмкіндігі. Біз майды кетондар деп аталатын арнайы молекулаларға ыдырата аламыз. Олардың бірі бұрын айтылған, ерекше қызығушылық тудыратын бета-гидроксибутират – ми үшін тамаша қуат көзі. Бұл мерзімдік ашығудың миымыздың қоректенуі үшін пайдалы екеніне көз жеткізіп қана қоймайды ( әзірше бұл біртүрлі естілсе де ), сонымен қатар 30-40 мың жыл бұрын неандертальдық туыстарымыздың неліктен жоғалып кеткені туралы антропологияның ең қызу талқыланатын жұмбақтарының бірін түсіндіреді. Неандертальдықтарды неғұрлым дамыған интеллектуалды ақылды адам ығыстырып тастады деген догмалық нұсқаны қабылдау өте ыңғайлы болғанына қарамастан, көптеген заманауи ғалымдар олардың жоғалып кетуіне аштық кінәлі екендігімен келіседі. Неандертальдықтарға өмір сүру үшін « ақыл-ой төзімділігі », яғни, шын мәнінде, майды миды қоректендіру үшін пайдаланудың биохимиялық әдісі жеткіліксіз болды деп болжауға болады.
Басқа сүтқоректілерден айырмашылығы – адамның миы аштық кезінде балама калория көзіне жүгіне алады. Әдетте біздің миымыз күнделікті тамақтануымыздан қуат ретінде алатын глюкозамен қамтамасыз етілген. Әр тамақтанудың арасында ми негізінен бауыр мен бұлшықеттерде гликогеннің ыдырауынан болатын глюкозаның үздіксіз ағынымен қамтамасыз етіле береді. Бірақ гликоген қоры глюкозаның шектеулі мөлшерін ғана жеткізе алады. Қамба таусыла бастағанда метаболикалық процестер өзгереді және организм аминқышқылдарынан жаңа глюкоза молекулаларын шығарады, олар негізінен бұлшықеттердегі ақуыздардан алынады. Бұл процесс глюконеогенез деп аталады. Мұның жақсы жағы – жүйеге қосымша қажетті глюкозаның түсуі, ал теріс жағы – бұлшықеттерді құрбан ететініміз. Бұлшықет тінінің бұзылуы қарны ашқан аңшы-терімшінің өмірін жеңілдетуі екіталай. Бақытымызға орай, адам физиологиясы біздің арсеналымызға миды қуаттандырудың тағы бір әдісін қосты. Азық-түлік қол жетімсіз болған кезде, шамамен үш күннен кейін бауыр сол кетондарды жасау үшін денеде жиналған майды пайдалана бастайды. Дәл осы кезде, тіпті тамақ жоқ кезде де ұзақ уақыт ойлануға мүмкіндік беретін ми үшін өте тиімді қуат көзі – бета-гидроксибутират іске қосылады. Бұл балама бұлшықет массасын сақтай отырып, біздің глюконеогенезге тәуелділігімізді азайтады. Бірақ бәрі мұнымен де біткен жоқ.
Гарвард медицина мектебінің профессоры Джордж Кейхилл бірде: « Жақында жүргізілген зерттеулер бета-гидроксибутираттың негізгі кетон, жай қуат көзі ғана емес, глюкозаға қарағанда, энергияны тиімдірек өндіретін супер қуат көзі екенін көрсетті. Ол сондай-ақ Альцгеймер және Паркинсон ауруымен байланысты токсиндердің әсерінен тіндегі нейрондарды қорғайды », – деп атап өтті. Шынында да, дәрігер Кэйхилл басқа зерттеушілермен бірге « бета-гидроксибутират антиоксиданттық функцияны жақсартады, митохондриялардың санын арттырады және жаңа ми жасушаларының өсуін ынталандырады » деген қорытындыға келді. Оның үстіне, тағамға кокос майын қосу арқылы оны алу қиын емес. BDNF жаңа ми жасушаларының өсуіне ықпал етеді және бар нейрондардың белсенділігін арттырады. Күнделікті калорияны тұтынуды айтарлықтай азайту идеясы көптеген адамдарға жағымды болып көрінбейді, дегенмен бұл мидың жұмысын жақсарту үшін де, жалпы денсаулықты нығайту үшін де өте пайдалы. Дегенмен үзіліссіз ашығу – 24-тен 72 сағатқа дейінгі уақыт аралығында тамақты толығымен тоқтату қолдан келеді және мен 10-тараудағы бағдарламамды ұстануды ұсынамын. Зерттеулер мидың сау және оңтайлы жұмысын жақсартудың көптеген гендік-инженерлік әдістерінің калорияларды тұтыну шектелген кезде немесе салыстырмалы түрде қысқа уақыт ішіндегі ашығу барысында белсендірілетінін көрсетті.
Бұл тамақтан бас тарту зат алмасуды баяулатады және аштық режимінде организмді майды ұстап қалуға мәжбүр етеді деген классикалық түсінікке қайшы келеді. Керісінше, ашығу мидың саулығын жақсартатынын айтпағанның өзінде, салмақ тастауды тездетуге және оңтайландыруға көмектеседі. Бүтінгі таңда бізде үзіліссіз ашығудың өмірді ұзартатынын және жарыместік пен қатерлі ісік сияқты өмірді қысқартатын аурулардың пайда болуын кешіктіретінін көрсететін көптеген зерттеулер бар. Ашығу BDNF өндіруге арналған генетикалық механизмді іске қосып қана қоймайды, сонымен қатар детоксикацияны жақсартатын, қабынуды азайтатын және ми үшін қорғаныс антиоксиданттарының өндірісін арттыратын Nrf2-нің жұмысына ықпал етеді. Аштықтың арқасында ми қайта құрылады. Енді ол глюкозаны қажет етпейді, өйткені бауырдан шығатын кетондарды қуат көзі ретінде пайдалана алады. Ми кетондармен жұмыс істегенде, тіпті жасушалардың өзін-өзі жою процесі ( апоптоз ) де әлсірейді, митохондриялардың көбеюіне әкелетін митохондриялық гендер қосылады. Қарапайым тілмен айтқанда, ашығу энергия өндіруді ынталандырады және ақыл-ойдың анықтығы мен мидың жақсы жұмыс істеуіне жол ашады. Рухани ізденістерге жүгінсек, ашығу – дін тарихының ажырамас бөлігі. Барлық негізгі конфессиялар оны жай ғана салтанатты рәсімнен гөрі кеңірек мағынада ұстанады.
Ашығу әрқашан рухани тәжірибенің негізі болған, мысал ретінде мұсылмандардың Рамазан оразасын және еврейлердің Йом-Кипур күнін еске түсірсек те жеткілікті. Йогтар тамақтануда аскетизмді ұстанады, ал бақсылар көреген болу мақсатында ашығады. Оразаны діндар христиандар ұстайды және Киелі Кітапта бір күндік, үш күндік, жеті күндік және қырық күндік ораза ұстаудың мысалдары бар. АШЫҒУ МЕН КЕТО ДИЕТАСЫНЫҢ ҚАНДАЙ ҰҚСАСТЫҒЫ БАР? Көмірсулардың тұтынылуын айтарлықтай азайтып, калорияларды негізінен майдан алатын болсаңыз, организмде не болады? Мен жаңа ғана мидың кетон түріндегі майлы қуат көзіне ауысуын ынталандыратын ашығудың пайдасын түсіндірдім. Көмірсулары аз, бірақ майлар мен ақуыздарға бай диетаны ұстанғанда да осыған ұқсас реакция байқалады. Бұл « Тамақтың миға әсері » кітабының диеталық бағдарламасының негізі. Өмір тарихымызда біз бай энергия көзі ретінде майларға ұмтылдық. Аңшылық пен терімшілікпен айналысқан кезімізде бұл тағам біздің сымбатымызды сақтап, жақсы қызмет етті. Көмірсулардың майдың өндірілуіне, оның сақталуы мен оны пайдалану қабілетінің төмендеуіне әкелетін инсулин өндірісін ынталандыратыны есіңізде шығар. Сонымен қатар көмірсуларды тұтыну арқылы біз майдың жасушаларға енуіне ықпал ететін « липопротеинлипаза » деп аталатын ферментті ынталандырамыз.
Ал шығарылатын инсулин басқа жағымсыз әсерлері аздай, май жасушаларының ішіндегі майға кедергі келтіретін ферменттерді іске қосады. Бұрын түсіндіргенімдей, көмірсулардың орнына майды пайдалану арқылы біз кетоз күйіне енеміз. Бұл жерде қорқынышты ештеңе жоқ және біздің организміміз ежелгі заманнан бері осыған жақсы бейімделген. Шын мәнінде, кетоздың жеңіл түрі – саулық жағдайын білдіреді. Мысалы, ол жаңа ғана оянған адамға тән: бауыр қуат алу үшін денедегі майды жұмылдырады. Егер сіз оны қандағы қантпен емес, кетондармен « толтырсаңыз », жүрек пен ми 25 % -ға тиімдірек жұмыс істейді. Дені сау, қалыпты жұмыс істейтін жасушалар кетондармен қоректену арқылы өседі. Екінші жағынан, кейбір ми ісіктерінің жасушалары қуат көзі ретінде тек глюкозаны пайдаланады. Мидың ең агрессивті ісіктерінің бірі – глиобластоманы емдеудің стандартты әдістеріне хирургия, сәулелік терапия және химиотерапия кіреді. Бірақ, шынымды айтсам, мұндай тәсілдердің нәти- жесі көңіл көншітпейді. Глиобластома жасушалары кетондармен емес, тек глюкозамен қоректенетініне сүйене отырып, дәрігер Джулио Дзукколи ( бұрын Питтсбург университетінің медицина мектебінде жұмыс істеген, қазір Филадельфия балалар ауруханасының нейрорадиолог бөлімінің меңгерушісі ) дәстүрлі терапиямен бірге кетогенді диета да тиімді болуы мүмкін деген қорытындыға келді.
Ол осындай диетаны қамтитын глиобластомасы бар науқасты емдеу туралы есебін жариялады нәтижелері шынымен де шабыттандырады. Егер кетогендік диета қатерлі ісікпен ауыратын науқастың өмірін ұзартуы мүмкін болса, ол дені сау адам үшін не істей алады? Таза түрінде мұндай тамақтану калориялардың 80-нен 90 % -ға дейінгі мөлшері майлардан, ал қалғандары ақуыздар мен көмірсулардан келеді деп болжайды. Әрине, бір қарағанда бұл қауіпті болып көрінеді, бірақ кетондар ми үшін ең тиімді қуат көзі екенін ұмытпаңыз. ТСЦ майын тұтынудың танымдық қабілеттерді және, шын мәнінде, интеллектті жақсартатыны дәлелденді. Жапонияда жүргізілген осындай зерттеудің бірінің авторлары 2016 жылы « кетогендік диета ( ТСЦ қосылған ) жарыместігі жоқ егде жастағы ересектерде есте сақтау, көру зейіні мен тапсырмаларды ауыстыруға жағымды әсер етеді деп болжанды » деген қорытындысын жариялады. Зерттеушілер қандағы бета-гидроксибутират деңгейінің жоғарылауы мен ТСЦ-пен байытылған кетогендік диетадағы адамдардың жақсаруы арасындағы тікелей өзара байланысты анықтады. Соңғы жылдары кетогендік диета кең тарала бастады, ал ғылыми ортада бұл ерекше танымал. Бүгінгі таңда оның жалпы ми қызметін жақсартудағы рөлі ғана емес, сонымен қатар БАС, Паркинсон ауруы және тіпті 1-типті қант диабеті сияқты ауруларды емдеудегі қызметі мұқият зерттелуде.
Дәрігер Кит Раньян кетогендік диета арқылы қант диабетінің екі түрін де жеңу туралы екі кітап жазды. Отыз жылға жуық уақыт бойы ол жедел жәрдем, терапевтік медицина, нефрология және семіздікпен күресу сияқты салаларда тәжірибе жинақтады. Алайда Раньянды гипогликемияның жиі, жағымсыз ұстамалары мазалады; оның барысында ол дірілдеп, абдырап, терлеп, тітіркенді. Ironman [ 53 ] жарыстарына қатысуды ойлаған кезде, Раньян қант диабетін қалай басқаруға болатынын ойлай бастады. Ол 2012 жылы кетогендік диетаны қолданып көрді және оның қантты бақылауға көмектесетінін сезінді, оның үстіне, гипогликемия мен оның белгілері азайды. Раньян 2012 жылы Ironman-ды гипогликемиясыз және қант пен тағамға қажеттіліксіз жеңді. Оның организмі кетогендік диетаның арқасында майды қолдануға бейімделді. Ол қазір қант диабеті жағдайында кетогендік диета ұстауды жақтайды. Дәрігер Холлберг пен оның әріптестерінің зерттеуіне 2-типті қант диабетімен ауыратын 349 науқас қатысқан. Топтың бір бөлігі дәрігерлердің бақылауымен бір жыл бойы стандартты ем алған, ал екінші тобы кетогендік диетаны ұстанған. Олар күнделікті 30 грамм көмірсулардан бастады және кетоз күйін сақтау үшін көмірсулардың деңгейін реттеді.
Зерттеудің ерекшелігін көрсететін нәрсе – интервенциялық топ ( кетогенді диета тобы ) салауатты өмір салтын сақтау мамандарымен және дәрігерлермен тығыз байланыста болды, сондай-ақ кетоздың сақталуын қамтамасыз ету үшін қатысушылардың қанындағы қант, HbA1C және кетон деңгейлері жиі өлшенді. Сонымен қатар дене салмағы мен ішкен дәрі-дәрмектері де тіркеліп отырды. Нәтижелері керемет болды. Бір жылдан кейін кетогендік диетадағылар салмағының 12 % -ын жоғалтты, ал HbA1C мәні 7,6-дан 6,3-ке дейін төмендеді. Таңғаларлығы, инсулин тағайындалған пациенттердің 94 % -ы дозаны азайтуға мүмкіндік алды немесе оны қолдануды мүлдем тоқтатты. Сульфонилмочевина препаратын ( қант диабетінде қолданылатын ішке қабылданатын дәрі ) қабылдаған әрбір адам препаратты қолданудан бас тарта алды. Басқа топтағы қатысушылардың дене салмағында да, HbA1C деңгейінде немесе қабылдаған препараттарында да ешқандай өзгеріс болған жоқ. Мен кетогендік диета тобын дәрігерлер мен салауатты өмір салтын сақтау мамандарының үнемі қадағалап отырғанын тағы бір рет ескертемін, айтарлықтай жақсаруға бұл да ықпал етуі мүмкін. Бұл зерттеу кетогендік диетаның осы жағдайларда 2-типті қант диабетін емдеуге арналған ең тиімді құрал екенін көрсетеді. Diabetes Therapy журналында осы маңызды зерттеу жарияланғаннан кейін екі аптадан соң мен дәрігер Холлбергпен сұхбаттастым.
Мен оның TED конференциясындағы Reversing Type 2 Diabetes Starts with Ignoring the Guidelines ( « 2-типті қан диабетіндегі өзгеріс ережені елемеуден басталады » ) деген үш миллионнан астам қаралым болған баяндамасымен танысып шығуды ұсынамын. Өндірілетін кетондардың миға пайдалы механизмдері қабынуды азайтуды, энергияны тиімдірек өндіруді және антиоксидант өндірісін арттыруды қамтиды. Сонымен қатар кетондар BDNF деңгейін арттырады және олардың өміршеңдігін арттыру үшін генетикалық тізбектерді бастау керектігі жайлы жасушаларға белгі береді. Басқаша айтқанда, кетоз күйі қандағы қантты бақылауға көмектесетін, миға энергияның қолжетімділігін жақсартатын, инсулин тепе-теңдігін сақтайтын және бағдарламаланған жасуша өлімін азайтатын гендердің экспрессиясын өзгертеді. Кетогендік диетаның артықшылықтары туралы 2012 жылғы мақала сиртуин [ 54 ] гендерінің белсенділігінің қалай артқанын көрсетеді. Бұл гендердің тізбегі жануарлардың өмір сүру ұзақтығының артуымен байланысты. Барлығы қарапайым ғана: біз тамақтан түсетін майдың мөлшерін көбейтеміз және бета-гидроксибутират өндірісін арттыру үшін қоректік заттарды қосамыз. Алғашқы төрт аптада таза көмірсуларды күніне 20-25 грамға дейін шектеу керек, содан кейін бұл мөлшерді 30 грамға дейін көбейтуге болады. Көмірсулардың таза массасы – талшықтың грамы шегерілген жалпы грамм саны, өйткені талшық қандағы қантқа айтарлықтай теріс әсер етпейді ( тағам құрамында қант спирті жоқ болған жағдайда ).
Сіз жеткен кетоз дәрежесін кетонометрмен өлшеуге болады. Мен бұрын зәрдегі кетондарды анықтайтын сынақ жолақтарын ( мысалы, « Кетостикс » ) пайдалануды ұсынатынмын, бірақ олар саусақты жеңіл шаншып өтетін кетонометрге қарағанда, глюкоза мен кетондарды дәлме-дәл өлшей алмайды. Бұл құрылғылар әдетте бета-гидроксибутираттың мөлшерін өлшейді, олар қарапайым және кетозды бақылау үшін өте ыңғайлы. Сізге қажет жеңіл кетозды сақтау үшін бета-гидроксибутират деңгейі 0,5-тен 4 ммоль/л аралығында болуы керек. Бұл аралық ауқым сіздің организміңіздің кетондарды қуат көзі ретінде тиімді пайдаланып жатқанын білдіреді. Менің бағдарламамды ұстанғаннан кейін шамамен бір аптадан соң сіз жеңіл кетоз күйіне түсе аласыз. Кейде адамдар өзін кетоздың жоғары дәрежесінде жақсы сезінеді, бірақ кейбіреулері шамамен бір аптаға созылатын уақытша тұманды « сыну » кезеңін бастан кешіреді ( « кетоз тұмауы » деп аталады ). Мұнда тұрған жаман ештеңе жоқ, бұл глюкозаны пайдаланудан майды тұтынуға ауысу кезіндегі организмнің табиғи реакциясы. Жеңіл кетозды ұстанатын тамақтануға үйренгеннен кейін, сізге күн сайын, тіпті апта сайын тексерілудің қажеті жоқ. Сізге бұл күйді толық төрт апталық курста сақтауыңыз керектігі айтылады, бірақ жылына 365 күн дәл осылай жүрудің қажеті жоқ.
Мен кетозды екі күн бойы пайдалы таза көмірсуларды жеп, айына бір немесе екі рет тоқтата тұруды ұсынамын. Көптеген адам үшін көмірсулардың тұтынылуын арттыру және кетоздан шығу үшін демалыс күндерін таңдау ыңғайлы. Дүйсенбінің таңында сіз майды пайдалану режиміне қайта ораласыз. МИ ЖҰМЫСЫН ЖАҚСАРТАТЫН ҚОСПАЛАР Маған өткір және оның нақты мәнін жеткізетін карикатуралар ұнайды. Төмендегі мына сурет біраз жыл бұрын менің назарымды аударды; суретші Рэнди Гласберген сияқты ақылды медицина мамандары көп болғанын қалар едім. Бұл сурет алғаш рет жарияланған 2004 жылдан бері ғылымнан жинақтаған білімімізді ескере отырып, суреттің астындағы жазуға «... және ми ауруына душар етті » дегенді қосуға болады. Заманауи медицинаның жанды жабырқатар шындығы осы – терапевтке қаралған кезде мидың бұзылысын болдырмау туралы пайдалы кеңестер алуыңыз екіталай. Қазіргі ғылымның ақыл-ой қабілеттерін сақтау үшін не ұсынатынынан бейхабар дәрігермен сөйлесу үшін сізге 15 минуттан ( немесе одан да аз болуы мүмкін ) артық уақыт берілмейді Бұдан оншақты жыл бұрын білім алған көптеген дәрігердің тамақтану мен оның денсаулыққа әсері туралы нақты түсінігі жоқтығы одан сайын қынжылтады. Мен мұны мазақтау үшін айтып отырған жоқпын, жай ғана экономиканың салдары болатын шындықты көрсетіп отырмын.
Қазір барлық күш-жігер тек емдеуге назар аударады және мен дәрігерлердің келесі буыны алдын алуға қарай бағытын ауыстыруға дайын болады деп сенемін. Енді мен ұсынатын қоспаларға көшейік. Нақты дозалар мен оларды қашан қабылдау керектігі туралы нұсқауларды 285-286 беттерден қараңыз. Қап… » Докозагексаен қышқылы. Бұдан бұрын айтылғандай, докозагексаен қышқылы ( ДГК ) қоспалар патшалығында жұлдыз саналады. Бұл мидағы омега-3 май қышқылдарының 90 % -дан астамын құрайтын омега-3 май қышқылы. Нейрондардың цитоплазмалық қабығының массасының жартысы ДГК-дан тұрады. Ол сондай-ақ жүрек тінінің негізгі құрамдас бөлігі. Мен бір бөлімді тек ДГК туралы жаза берер едім, бірақ сізге егжей-тегжейлі баяндамай-ақ қояйын. Бұл миды қорғаудың ең жақсы сипатталған қазыналарының бірі екенін айтсақ та жеткілікті. Көбінесе өзімнің дәрістерімде мен дәрігерлерден ДГК-ның қай табиғи өнімін ең бай деп санайтынын сұраймын. Жауаптар әртүрлі: треска бауырының майы, лосось майы, анчоус майы. Кейбіреулер бұл зығыр майы немесе авокадо майы деп болжайды, бірақ бұл тағамдардағы ДГК мөлшері жеткіліксіз. ДГК-ның ең бай табиғи көзі – ана сүті. Бұл баланың алдағы ұзақ жылдар үшін неврологиялық денсаулығы мен қабілеттерін қалыптастырудың өте маңызды кезеңі ретінде ана сүтімен емізуді неге үнемі насихаттайтынын түсіндіреді.
Бүгінгі күні көптеген жоғары сапалы ДГК қоспалары бар және ДГК-мен байытылған 500-ден астам тағамдық өнім бар. Балық майынан алынған ДГК немесе балдырлардан алынғанын сатып аласыз ба, бұл маңызды емес. ДГК мидың саулығына әсері бойынша өзінің туысы эйкозапентаен қышқылынан ( ЭПК ) жоғары болғанымен, ЭПК-мен үйлескенде ДГК алудың еш жамандығы жоқ. ТСЦ немесе кокос майы. Жоғарыда айтылғандай, кокос майы орташа тізбекті триглицеридтердің ( ТСЦ ) тамаша көзі, оңай қорытылатын және жоғары тығыздықтағы липопротеиндердің ( HDL ) деңгейін немесе « жақсы » холестеринді көтере алатын қаныққан май қышқылдарының тамаша түрі. Кокос майындағы ТСЦ оны ми үшін қабынуды азайту бонусымен бірге супер жанармай етеді. Ғылыми әдебиеттерде оның нейродегенеративті аурулардың алдын алуға да, емдеуге де жарамды екені, есте сақтау мен танымдық қабілеттерді жақсартатындығы көрсетілген. Америкалық жүрек аурулары қауымдастығы ( АНА ) 2017 жылы кокос майын зиянды қанықпағандар ретінде жіктейтін Президент бюллетенін шығарғанымен, нақты мәлімдеуге рұқсат етіңіздер: АНА ғылыми деректерді қате түсіндіріп қана қоймайды, сонымен қатар ол соя майы сияқты полиқанықпаған майлардың артықшылықтарын айтқан кезде Bayer Crop Science, Liberty Link соя өндірушісінің қаржыландырғанын айтуды ұмытып кетеді.
Мен күнделікті бір ас қасық кокос жаңғағынан алынған ТСЦ майын қабылдауды ұсынамын, ал егер сіз таза кокос майын қаласаңыз, дозаны екі ас қасыққа дейін арттырыңыз. Сондай-ақ кокос майымен тамақ пісіруге, кофеге немесе шайға ТСЦ майын немесе кокос майын қосуға болады. Кокос майы термотөзімді, сондықтан оны жоғары температурада, мысалы, жұмыртқа немесе балық қуыру үшін зәйтүн майының орнына қолдануға болады. Куркума ( Curcuma longa ) – зімбір тұқымдас өсімдік; көпшілігі оның белсенді компоненті куркуминнің қабынуға қарсы және антиоксиданттық функцияларын зерттейтін қарқынды ғылыми зерттеулердің нысаны. Куркума – бұл карри ұнтағына сары түс беретін дәмдеуіш. Мыңдаған жылдар бойы ол Қытай және Үнді медицинасында көптеген ауруға табиғи дәрі ретінде қолданылған. American Journal of Epidemiology журналына арналған мақалада сарапшылар Азияның егде жастағы тумаларының мысалын қолдана отырып, тұтынылатын карри мөлшері мен танымдық функция арасындағы байланысты зерттеді. Тағамға карриді « кейде », « жиі немесе өте жиі » қосқандар карриді « сирек » жейтін немесе мүлде жемейтін адамдарға қарағанда, танымдық өнімділікті өлшейтін сынақтарда айтарлықтай жақсы нәтиже көрсетті. Куркуминнің құпия қаруларының бірі – біздің бағалы митохондрияларды қорғайтын антиоксиданттардың кең ауқымын шығаратын гендерді белсендіру қабілеті.
Сонымен қатар куркумин глюкозаның алмасуын жақсартады. Бұл қасиеттердің барлығы ми ауруларының даму қаупін азайтуға көмектеседі. Өкінішке қарай, үйде жиі карри жасамасаңыз, сіздің рационыңыз куркумаға өте бай болмауы мүмкін, сондықтан мен сізге қоспаны қабылдауды ұсынамын. Пробиотиктер. Бірнеше жыл бұрын жүргізілген бір зерттеу пробиотиктерге бай тағамдарды – ішектің табиғи флорасын қолдайтын тірі микроорганизмдерді тұтыну миға тікелей әсер етіп, стресті, алаңдаушылық пен депрессияны азайтатынын көрсетті. Ішектерімізде өмір сүретін және ас қорытуға көмектесетін « жақсы » бактериялар пробиотиктермен күшейтіліп, қуаттандырылады. Олар серотонин, дофамин және жүйкенің өсу факторы сияқты нейрохимиялық заттарды өндіруде, сіңіруде және тасымалдауда маңызды рөл атқарады; олар ми мен жүйке жүйесінің дұрыс және сау жұмыс істеуі үшін өте маңызды. Мұның қалай болатынын түсіну үшін « микрофлора – ішек – ми » байланысы бойынша қысқаша курстан өту керек. Ішекті « екінші ми » деп орынды бағалаған. Бұл белсенді және өте қызықты зерттеу саласы соңғы жылдары ми мен ас қорыту жүйесінің арасындағы тығыз байланысты көрсетті. Осы екіжақты бірігу арқылы ми ішекте не болып жатқаны туралы ақпарат алады, ал орталық жүйке жүйесі асқазан-ішек жолының ( ЖКТ ) оңтайлы қызметін қамтамасыз ету үшін ақпаратты кері жібереді.
Бұл бізге тамақтану әдеттерімізді, ас қорытуды бақылауға және тіпті түнде тыныш ұйықтауға мүмкіндік береді. Сонымен қатар ішек мида тою, қарны ашу және тіпті асқазан-ішек жолдарының қабынуымен байланысты ауырсыну сезіміне айналатын гормоналды сигналдарды жібереді. Бақыланбайтын целиакия ауруы, тітіркенген ішек синдромы немесе Крон ауруы сияқты ішек жолына әсер ететін аурулар мен бұзылыстарда ішек біздің сезімімізге, қалай ұйықтайтынымызға, энергия деңгейлерімізге, қаншалықты ауыратынымызға және тіпті біздің қалай ойланатынымызға дейін айтарлықтай әсер етеді. Зерттеушілер қазір семіздік, қабыну және функционалды асқазан-ішек аурулары, созылмалы ауырсыну, аутизм мен депрессиядағы ішек бактерияларының кейбір штамдарының ықтимал рөлін зерттеп жатыр. Сондай-ақ бұл бактериялар біздің эмоцияларымызға қалай әсер ететінін де зерттейді. Жалпы, денсаулық тұрғысынан алғанда, біздің ішегіміздің саулығы біз ойлағаннан әлдеқайда маңызды элемент болуы мүмкін. Ішектің өңдеп, миға жіберетін ақпараты өзімізді қаншалықты жақсы сезінуімізге тікелей байланысты. Ал егер біз бұл жүйені тамаққа пайдалы бактерияларды қосу арқылы ғана қолдай алатын болсақ, неге жасамасқа? Тіпті пробиотиктер көбіне қанты тым көп болатын көптеген тағамда ( мысалы, йогурт және кейбір сусындарда ) кездесетін болса да.
Негізі пробиотиктерге бай табиғи тағамдар ( айталық, айран, ашытылған тағамдар, пайдалы қоспалары бар дәмдеуіштер және « тірі » йогурт ) немесе ацидофильді лактобактерияларды ( Lactobacillus acidophilus ) және әрбір капсуласында кемінде 30 миллиард белсенді бактериясы бар Bifidobacterium lactis қоса алғанда, көптеген штамдарды ( кем дегенде он ) ұсынатын ГМО-сыз қоспалар. Осы дәлелдерге сүйене отырып, мен төмендегідей пробиотиктерді іздеуді ұсынамын: Lactobacillus plantarum; Lactobacillus acidophilus; Lactobacillus brevis; Bifidobacterium lactis. Егер сіз салмақ тастағыңыз келсе, жоғарыда аталғандарға қосымша мыналарды да байқап көруді ұсынамын: Lactobacillus gasseri; Lactobacillus rhamnosus. Депрессия сияқты көңіл-күйіңіздің құбылмалылығы болса, мыналарды тұтынып көріңіз: Lactobacillus helveticus; Bifidobacterium longum. Менің « Ішек және ми » кітабымдағы микробиома және пробиотиктер туралы ғылыми мәліметтер сізге жақсы құрамдарды таңдауға көмектеседі. Ол кітапта пребиотиктер туралы, өсу мен белсенді қозғалуға қуат алу үшін ішек бактерияларын жеуді ұнататын ингредиенттер жайлы егжей-тегжейлі айтылған. Оларды бақбақ жапырақтарынан, сарымсақ пен топинамбур сияқты белгілі бір тағамдардан оңай алуға болады. Пребиотиктер пробиотиктері бар қоспалардың құрамында да болуы мүмкін. Кофе ағашының тұтас дәндерінің сығындысы. Бұл менің тамақтану бағдарламамдағы ерекше қоспалардың бірі.
Сіз, әрине, өзіміз кофе дайындайтын кофе дәндерімен таныс боларсыз. Шын мәнінде, кофе дәндері – бұл кофе ағаштарында өсетін шиенің көлеміндей қызыл, етті жемістерінің ішіндегі тұқымдары. Осы тұтас жемістерден ( кофе жидектері ) арнайы процедуралардың көмегімен тағамдық қоспа жасап алсақ, біз антиоксиданттарға бай миға пайдалы нағыз қуат көзін алар едік. Бұл сығындының құрамында ми жасушаларын қорғайтын, сонымен қатар BDNF деңгейін көтеруге ұсынылатын полифенолдардың бірегей жиынтығына ие ( BDNF туралы 5-тараудан қараңыз ) « процианидиндер » деп аталатын химиялық заттар бар екені белгілі. BDNF-тің қаншалықты маңызды екенін атап өтпеске болмайды: ол мидың саулығын қолдап, оның зақымдалуына қарсы тұруға көмектесіп қана қоймайды, сонымен қатар жаңа жасушалардың өсуіне ықпал етіп, олардың арасындағы байланыстарды жақсартады. Зерттеуден кейінгі зерттеу BDNF деңгейі мен Альцгеймер ауруының даму қаупі арасында байланыс барын көрсетеді. Бостон университетінің ғалымдары он жыл бойы бақылаған 2100-ден астам қарт адамдар тобында 140 адамда жарыместіктің дамығанын анықтаған. Қандағы BDNF деңгейі тым төмен адамдарға қарағанда, ең жоғары деңгейлі қатысушыларға қауіп екі есе аз болады. Альцгеймер ауруына шалдыққан, сондай-ақ семіздік пен депрессияға ұшыраған адамдарда BDNF деңгейінің төмен көрсеткіші тіркелген.
Тұтас кофе жемісі сығындысының бір дозасын тұтынғаннан кейінгі бір сағат ішінде қандағы BDNF көрсеткішін екі есе арттыратыны көрсетілген. Дегенмен кофеиннің артық дозалануына алаңдаудың қажеті жоқ, өйткені сығындының құрамында оның мөлшері өте аз болады. Альфа-липой қышқылы. Бұл май қышқылы біздің әрбір жасушамызда кездеседі және организмнің қалыпты жұмысын қамтамасыз етуге энергия өндіру үшін қажет. Ол гематоэнцефалиттік бөгет арқылы өтеді және ми жасушалары үшін мықты антиоксидант ретінде әрекет етеді. Бұл май тініне де, жұлын сұйықтығына да қатысты. Қазіргі уақытта ғалымдар бұл затты бос радикалдар әсер ететін инсульт пен басқа ми ауруларын ( мысалы, жарыместік ) емдеудің ықтимал емі ретінде зерттеп жатыр. Организм альфа-липой қышқылының жеткілікті мөлшерін өндіруге қабілетті болса да, заманауи өмір салты мен зиянды тамақтар оны тағамға қоспа ретінде қосымша енгізуді талап етеді. В тобының дәрумендер жиынтығы. Жоғарыда қысқаша айтып өткенімдей, гомоцистеин деңгейі жоғары болғанда, жарыместік қаупі артады, бірақ оны В тобындағы дәрумендердің, атап айтқанда: В6, В9 ( фолий қышқылы ) және В12-нің көмегімен азайтуға болады.
Осы жерде медициналық әдебиетте депрессиядан зардап шегетін адамдар B12 деңгейінің өте төмен болуымен ерекшеленетіні және тек тағамдық қоспамен емделгені туралы көптеген мәлеметтің бар екенін айта кетейін. Көптеген дәрі-дәрмек В дәрумендерін басып тастауы мүмкін және осының нәтижесінде гомоцистеин деңгейі жоғарылайды, сондықтан мен қандағы гомоцистеин деңгейі 10 мкмоль/л-ден жоғары көтерілетін болса, В тобының дәрумендер жиынтығын ішуді ұсынамын. D дәрумені. Оны дәрумен деп атаған дұрыс емес, өйткені шын мәнінде бұл майды ерітетін стероидты гормон. Көп адам оны тек сүйектердің саулығымен және калыдий деңгейімен ғана байланыстырса да ( сондықтан оны дәруменделген тағамдар мен сусындарға қосады ), D дәруменінің организмге, соның ішінде миға әсері әлдеқайда ауқымды. Бүкіл орталық жүйке жүйесі D дәруменінің рецепторларымен жабдықталғаны белгілі, сонымен қатар оның нейромедиаторларды өндіруге қатысатын және жүйкенің өсуін ынталандыратын ми мен жұлын сұйықтығындағы ферменттерді реттеуге көмектесетіні де құпия емес. Жануарларға жасалған тәжірибе де, зертханалық зерттеулер де D дәруменінің нейрондарды бос радикалдардың зиянды әсерінен қорғайтынын және қабынуды азайтатынын көрсетті. D дәрумені микробиомамен де байланысты. Және тағы бірнеше маңызды қорытындылар бар.
Зерттеулер D дәруменінің деңгейі жоғары адамдарда танымдық бұзылыс қаупінің 25 % -ға төмендегенін көрсетеді ( бір зерттеуде алты жыл бойғы бақылауда болған адамдарда D дәруменінің айтарлықтай жетіспеушілігінің кесірінен танымдық бұзылыстар 60 % -дан астам болған ). Менің сүйікті Neurology журналымда 2014 жылы жарияланған мақалада бастапқыда жарыместікке шалдықпаған 1658 қарт адамның зерттеу нәтижелері сипаттап жазылды. Бес жарым жылдан кейін D дәруменінің деңгейі ең төмен қатысушыларда Альцгеймер ауруының қаупі екі есеге артқан. Бастапқыда D дәрумені жеткілікті деңгейде болғандар мен дәрумен жетіспегендерді салыстыратын болсақ, қауіп 53 % -ға артқан. Ғалымдар: « Біздің нәтижелер D дәруменінің тапшылығы жарыместік мен Альцгеймер ауруы қаупінің айтарлықтай жоғарылауымен байланысты екенін растайды », – деген қорытындыға келді. Тағы бір эксперимент 858 ересек адамның 1998-2006 жылдар аралығындағы ақыл-ой жағдайына баға берді. D дәруменінің айтарлықтай жетіспеушілігінен ол адамдарда ақыл-ой қызметінің едәуір нашарлағаны анықталған. Көптеген зерттеулер D дәруменінің деңгейінің төмендеуін Паркинсон ауруы және шашыраңқы склерозы бар науқастардағы дерттің қайталану қаупімен байланыстырды. Бұл стратегияның зиянды болуы екіталай, күніне 4000 ME дейінгі мөлшер ересектер мен жүкті әйелдер үшін қауіпсіз, сондықтан оны жасөспірім кезінен бастап қолдануға болады. Бұл дозалар көп адамдағы D дәруменінің қажетті мөлшерін қамтамасыз етуге жеткілікті.
D дәруменін қосудың басқа да артықшылықтары бар; оны нәресте кезіндегі тамақтануға енгізу 7-9 жастағы қыздарда сүйек массасының жоғарылауымен байланысты. Ең болмағанда қаупі жоғары адамдар, соның ішінде темекі шегетіндер, семіз адамдар мен отбасында шашыраңқы склероз ауруына шалдыққан адамдар үшін шашыраңқы склероз профилактикасына белсенді түрде жүгінетін уақыт келді », – деп жазды. D дәруменінің төмен деңгейі депрессияға және созылмалы шаршаңқылыққа ықпал ететіні медициналық әдебиеттерде бұрыннан бері айтылып келген. Дофамин, адреналин және норадреналин, көңіл-күйді, стресті басқаруда және организмнің қуаты үшін рөл атқаратын мидағы маңызды гормондарды өндіруге қажетті ферменттерді реттеу үшін бүйрек үсті бездеріне дәруменнің тиісті мөлшері қажет болады. Бір ғана D дәруменінің көмегімен жеңіл және күрделі депрессиясы бар адамдардың жағдайы жақсарғаны белгілі. D дәруменінің тапшылығын түзету үшін бірнеше ай бойы қоспалар ішу қажет болуы мүмкін, бірақ ол сүйек саулығынан ми саулығына дейін, тіпті инсулинге сезімталдықты қоса алғанда бүкіл организмнің биохимиясын күрт жақсарта алады. Менің бағдарламама суық судағы балықтар мен саңырауқұлақтар сияқты D дәруменінің табиғи көздері енгізілген. ДӘРІ-ДӘРМЕКТЕР ТУРАЛЫ ЕРЕКШЕ ЕСКЕРТУ Егер сіз қазір өзіңізге тағайындалған кез келген дәрі-дәрмекті қабылдап жатсаңыз, қоспаларды қолданбас бұрын дәрігеріңізбен кеңесуді ұмытпаңыз.
Естеріңізге сала кетейін, рецептісіз сатыла беретін танымал препараттардың көпшілігі сізге және сіздің миыңыздың саулығына кері әсер етуі мүмкін. Жаңа ғылыми деректер ең проблемалы препараттардың арасында қышқыл кекірікті кетіруге арналған препараттар ( гастроэзофагеальды рефлюкс ауруы, ГЭРБ ), протонды сорғы ингибиторлары ( ИПП ) бар екенін көрсетеді. Біз бәріміз адамның тамақ ішкеннен кейінгі « асқазаны қорытпай » қалатын ( бұл нені білдірсе де ) жарнамалық роликтерді көрдік. Одан әрі жарнама қышқылды блоктайтын дәрі қабылдауға шақырады, содан кейін ғана адам кез келген нәрсені жей алады, сөйтіп, жаны жай табады. Кейбір зерттеулер 15 миллион америкалықтың гастроэзофагеальды рефлюкс ауруы кезінде ИПП пайдаланатынын көрсетеді. Бұл препараттар организмнің қалыпты ас қорытуы үшін қажет асқазандағы қышқылдың өндірілуін тежейді. Олар қоректік заттар мен дәрумендердің жетіспеушілігін тудырып қана қоймайды, сонымен қатар адамдарды өмірге қауіп төндіретін инфекцияларға бейім етеді, оларды жүрек ауруы мен созылмалы бүйрек жеткіліксіздігінің қаупіне ұшыратады. Олар сонымен қатар ішектегі пайдалы бактерияларды да өлтірп тастайды. Күніне екі рет протонды сорғы ингибиторларын қабылдаған адамдардың нәжіс үлгілеріндегі микробтардың әртүрлілігін талдаған ғалымдар бар болғаны бір апта қолданғаннан кейінгі күрт өзгерістерді анықтаған.
Бұл препараттар ішек бактерияларына бірден әсер ету арқылы ас қорыту жүйесінің тұтастығын да бұза алады. Бұған қоса, соңғы зерттеулердің нәтижелері қорқынышты болғаны соншалық – 2016 жылы Америкалық медициналық қауымдастықты өз басылымында былай деп баттитып жазуға мәжбүр етті: « ИПП пайдаланудан бас тарту жарыместік дамуының алдын алуы мүмкін. Бұл деректерді жақын арадағы фармакоэпидемиологиялық бастапқы деректер талдаулары растайды және ИПП қолдану жануардың миындағы D-амилоид деңгейін жоғарылататынын анықтаған тышқандарға жасалған тәжірибеге сәйкес келеді ». Бұл таңғаларлық мәлімдемені ми қызметін сақтауға мүдделі кез келген адам ескеріп жүруі керек. Адамдарды сақтандыратын басқа дәрі-дәрмектерге ацетаминофен, ибупрофен және напроксен сияқты стероидты емес қабынуға қарсы препараттар мен антибиотиктер жатады. Here десеңіз, себебі төмендегідей. Ацетаминофен. Жаңа зерттеулер мұның мидың жұмысын нашарлатып, танымдық қателер жасау қаупін арттыратынын көрсетеді. Плацебо қабылдаған адамдармен салыстырғанда, ацетаминофен қабылдаған қатысушылар жағымды және жағымсыз фотосуреттерді көргенде қатты эмоция білдіре қоймаған. Ацетаминофеннің организмдегі, әсіресе мидағы тотығу зиянын және қабынуды бақылауға көмектесетін ең маңызды антиоксиданттардың бірі – глутатионды басып тастайтыны белгілі.
Сонымен қатар 2014 жылы дат мамандары Калифорния және Аризона университетінің зерттеушілермен және басқа да ғалымдармен бірлесе отырып, жүктілік кезінде ацетаминофен қабылдаған әйелдердің балаларының 7 жасқа толғанда СДВГ-дан емделуге бейім болатынын анықтады. Қабынуға қарсы стероидты емес препараттар ( НПВП ). Бұл препараттар организмдегі простагландиндердің – жасушалар шығаратын бірқатар маңызды функцияларды атқаратын химиялық заттардың мөлшерін азайтады. Простагландиндер жазылуға қажетті қысқа мерзімді қабынуға ықпал етеді; тромбоциттердің ұю қызметіне септігін тигізеді және асқазанның шырышты қабығын қышқылдың зиянды әсерінен қорғайды. Простагландиндерге кедергі келтіретін НПВП-ның негізгі жанама әсері: қан кету, асқазан жарасы мен ас қорытудың бұзылуы сияқты жағымсыз салдары болуы мүмкін. Зерттеулер көрсеткендей, НПВП-лар ащы ішек пен ішектің шырышты қабығын зақымдайды, осылайша олар қабыну деп аталатын күресуге арналған проблеманың негізін қалайды. Антибиотиктер. Олар бактериялардың « жақсысын » да, « жаманын » да өлтіріп тастайды. Кейде бактериялық негіздегі ауыр инфекцияларды емдеу кезінде антибиотиктер қажет болады, бірақ көбінесе оларды шамадан тыс тағайындайды және дұрыс қолданылмайды. Антибиотиктер организмдегі микробтық экологияны өзгертіп қана қоймайды. Олар сондай-ақ ішек микробиомасын өзгертетіндіктен, инсулинге төзімділік, глюкозаға төзімділік және майдың жиналуына да жағымсыз өзгерістер енгізеді.
Антибиотиктер көмірсулар алмасуына және бауырдың майлар мен холестеринді қалай түрлендіретініне кедергі келтіріп, физиологиямызды өзінше түзетеді. Әрине, кейде дәрі-дәрмектердің қажеттілігі сөзсіз. Бірақ біз таблеткаларды ішуде тым жылдамбыз, оларды өзімізге өзіміз тағайындап аламыз да, оларға тәуелді болып қаламыз. Мен дәрі-дәрмекті барынша азайтып, организмнің өзін-өзі қалпына келтіретін ішкі мүмкіндіктерін барынша арттыратын уақытты көруді армандаймын. Егер сіз дәрі-дәрмектер қолданатын болсаңыз, мен сізге дәрігеріңізбен бірге жұмыс істеп, ауруыңызды емдеудің баламалы әдістерін іздеуді ұсынамын. Дәрі ішуді жалғастыру қажет пе, жоқ па, бірақ кез келген жағдайда мұндай жұмыстың сіздің симптомдарыңызды жеңілдететініне сенімдімін. Гендерді күшейту Ми жұмысын жақсарту тәсілі ретінде Ақыл да жылқыға ұқсайды, оның жүрдек болуын қаласаңыз, мойнын босатпаңыз. Джон Адамс Қитұрқы сұрақ: Сізді ақылдырақ етіп, ми ауруының қаупін азайтатын не нәрсе? Қиын басқатырғышты шешу ме, әлде таза ауада серуендеу ме? Егер сіз біріншісін таңдасаңыз, мен, әрине, сізге ұрыспаймын, бірақ алдымен таза ауада серуендеуге ( мүмкіндігінше тезірек адымдап ), содан кейін ғана басқатырғышты шешуге кірісуге кеңес берер едім. Миға кез келген басқатырғыштан, математикалық теңдеуден, детективтен немесе тіпті ойлау процесінің өзінен де гөрі қозғалыстың пайдасы көп.
Шындығында, мидың саулығы мен жақсы жұмыс істеуі үшін дене жаттығуларынан артық ештеңе жоқ. Онжылдықтарға созылып, бүгінге ( және ертеңге ) жалғасқан зерттеулер жаттығулардың ми жұмысын жақсартатынын нақты дәлелдейді. Болды. Зақымдалған ми жасушаларына да олар алғашқы дәрігерлік көмек сияқты септігін тигізеді. Жаттығулар организмге, әсіресе миға өте пайдалы. Бұл эпигенетика әлемінің маңызды бөлігі. Қарапайым сөзбен айтқанда, жаттығу жасау кезінде сіз шын мәнінде өз гендеріңізді жаттықтырасыз деуге болады. Аэробикалық жаттығулар ұзақ өмір сүруге байланысты гендерді іске қосып қана қоймайды, сонымен қатар мидың « өсу гормоны » – BDNF ротрофикалық факторын кодтайтын геннің жұмысын ынталандырады. Жаттығуды көбірек жасайсың, демек, BDNF мөлшері көбейеді және қабыну аз болады. Аэробикалық жаттығулар егде жастағы адамдарда есте сақтау қабілетінің азаюын болдырмайтыны және мидың орталығындағы оған жауапты жаңа жасушалардың өсуін ынталандыратыны дәлелденген. Кітаптың бірінші басылымында мен айтқан зерттеулердің жалғасы, сондай-ақ соңғы бірнеше жылдағы зерттеулер де бірінен кейін бірі өмірінде тұрақты дене жаттығуларымен айналысатын адамдардың ( орташа қарқындылық, күніне 45-60 минут, аптасына 4-5 күн ) аз қозғалатын адамдарды танымдық әрекеті мен ойлау жылдамдығы бойынша айтарлықтай басып озатынын дәлелдеді. Көбірек қозғалатын адамдарда қартайған кезде ми атрофиясы аз болады.
Калифорния университетінің жетекшілігімен жүргізілген ұжымдық зерттеудің тамаша дәйексөзін осы жерде келтіре кеткен орынды шығар: « Егде жастағы адамдар саны тез өсіп жатқанда, танымдық қабілетті сақтаудың алдын алу шаралары туралы ойлану өте маңызды. Осы сияқты зерттеулер қарапайым калорияларды жұмсаудың ( физикалық белсенділіктің түріне немесе ұзақтығына қарамастан ) нейродегенерацияны жеңілдету мен танымдық әрекет үшін маңызды болатын ми құрылымдарындағы сұр заттың көлемін арттыруға өздігінен көмектесуі мүмкін екенін көрсетеді ». Біз жаттығудың миға пайдалы екенін бұрыннан білеміз, бірақ соңғы 10-15 жылда ғана физикалық жағдай мен психикалық жағдайдың ерекше байланысын сандық және сапалық тұрғыдан бағалауды үйрендік. Бұл әртүрлі саладағы көптеген ізденімпаз зерттеушінің – нейробиологтардың, физиологтардың, биоинженерлердің, психологтердің, антропологтердің және тағы біраз саланың дәрігерлерінің бірлескен күш-жігерін қажет етті. Ол сондай-ақ жеке нейрондарды қоса алғанда, ми материясының белсенділігін талдауға және түсінуге мүмкіндік беретін технологияларды дамытуды да талап етті. Біз енді миымызды бұрын-соңды болмағандай елестетіп, көре де аламыз. Дене жаттығулары мен мидың саулығы арасындағы байланыстың тек тәуелділік емес екенін соңғы мәліметтер дәлелдей алады. Жаттығу жалқаулыққа қарсы тұрып, танымдық икемділікті жақсартатын миды қалыптастыратын сияқты. Бұл дегеніміз, достарым, біздің қолымызда қозғалыстан мықты құрал жоқ дегенді білдіруі мүмкін.
Келесі екі диаграмманы қараңыз. Біреуі физикалық белсенділік деңгейіне байланысты Альцгеймер ауруы қаупінің пайыздық айырмашылығын көрсетеді, ал екіншісі – жаттығудың қарқындылығына байланысты. Менің ойымша, диаграмманы қараған адам бәрін сөзсіз-ақ түсініп алатын сияқты. Естеріңізге сала кетейін, орташа танымдық кінәрат деген – өз миының қызметінің белгілі бір проблемаларын науқастың өзі ғана білуі емес, оны дәрігер де анықтай алатындай жағдайды білдіреді. Орташа танымдық кінәрат диагностикасының маңыздылығын бағаламауға болмайды, өйткені бұл бұзылыстар әдетте толыққанды Альцгеймер ауруының хабаршысы болады. Неврологтар бұл науқастарда Альцгеймер ауруының қаупін азайту үшін не істеу керегін баяғыда-ақ талқылап тастаған. Әрине, дәлелденген пайдалы препаратты таңдау үшін көп күш жұмсалды. Нұсқауларды әзірлеу тапсырылған Америкалық неврология академиясының қосалқы комитеті орташа танымдық кінәраттың асқынуын бәсеңдететін қолда бар сегіз дәріні қарастырды. Олардың ешқайсының тиімді екендігі дәлелденген жоқ. Дегенмен қосалқы комитеттің танымдық қабілеттің нашарлауы мен Альцгеймер ауруының дамуын азайту құралы ретінде дене жаттығуларын қарастыру мүмкіндігі де болды. Нәтижелер адам таңғаларлықтай болды. Дәрігерлердің орташа танымдық кінәраттары ( УКН ) диагнозы бар науқастарға бере алатын және беруге тиіс жалғыз маңызды кеңесі жаттығу екені анықталды. Сіз дәрі-дәрмекті емес, жаттығуларды насихаттайтын беделді, рецензияланған неврологиялық журналды елестете аласыз ба?
Иә, әлем жақсы жаққа өзгеріп жатыр! Жалпы алғанда, дене жаттығулары миға ( және денеге ) екі жолмен пайда әкеледі. Ол өсу факторларының шығарылуын ынталандыру арқылы инсулинге төзімділік пен қабынуды тікелей төмендетеді. Бұл өсу факторлары ( BDNF ) басқалармен қатар нейрондардың саулығына, мидағы жаңа қан тамырларының өсуіне, тіпті жаңа нейрондардың саны мен өмір сүруіне де әсер етеді. Жаттығу жанама түрде миды белсендіреді, стресс пен мазасыздықты азайтады, сондай-ақ ұйқы мен көңіл-күйді жақсартады. Дене қозғалысының ми қабілетін төмендету мен жарыместікке қарсы дәрі сияқты екендігіне таңғалуға бола ма? ҚОЗҒАЛЫСТЫҢ СИҚЫРЛЫ КҮШІ Күні кешеге дейін адамдар әрқашан өте белсенді тіршілік иелері болып келген. Заманауи технологиялар бізді орнымыздан көп қозғалтпайтын болды. Бүгінде қажет нәрсенің барлығын дерлік көп күш жұмсамай-ақ, кейде тіпті төсектен тұрмай-ақ алуға болады. Дегенмен миллиондаған жыл бойы біздің геніміз үздіксіз ширыға отырып дамыды, өйткені адам үнемі тамақ іздеуде болды. Шын мәнінде, біз денемізге жиі салмақ салып тұруымыз керек, себебі өмір сүру үшін тұрақты физикалық белсенділік қажет болады. Өкінішке қарай, бұл талапқа санаулы адам ғана құрметпен қарайды. Бүған дәлел – созылмалы аурулардың көбеюі мен өлім-жітім көрсеткішінің жоғары болуы.
Дене белсенділігі бізді ақылды етеді деген идея тек биомедицина зертханаларындағы зерттеушілерді ғана емес, сонымен қатар мыңдаған жыл бұрынғы адамның қалыптасу процесін зерттейтін антропологтардың да қызығушылығын тудырды. Біздің ежелгі ата-бабаларымыз басқа тіршілік иелерінен ертерек аң аулай алған. Ұрпақ көбейту үшін азығы мен қуаты болғандықтан, олар аман қалды. Ежелгі төзімді атлеттердің гендері ұрпақтан ұрпаққа берілді. Тамаша гипотеза емес пе? Бізді ұзақ өмір сүру мен дүниеге ұрпақ әкелу үшін физикалық тұрғыдан жетілдіріп жаратқан. Бұл табиғи сұрыптаудың ежелгі адамдарды ерекше қозғалыстағы тіршілік иесіне айналуға мәжбүр еткенін білдіреді. Біздің аяғымыз ұзындау болды, башпайларымыз қысқарды, ал құлақтың іші төрт аяқтың орнына екі аяқпен жүріп қозғалғанда тепе-теңдік пен үйлестіруді сақтауға мүмкіндік береді. Басқа тіршілік иелерімен салыстырғанда, біздің миымыздың неге соншалықты үлкен болғанын, тіпті біздің денемізге қатысты пропорционалды еместігін ғылым ұзақ уақыт бойы түсіндіре алмады. Бұрын эволюционистер адамның жыртқыштық әдеттері мен әлеуметтік қажеттіліктерінің негізінде күрделі ойлау процестері ( аң аулау, өлтіру және басқа адамдармен қарым-қатынас жасау ) жатыр деп айтатын. Бірақ қазіргі ғылым бұған физикалық белсенділікті де қосады. Соңғы зерттеулерге сәйкес, біз миымыздың үлкен болғаны үшін үнемі ойлау мен жүгіру қажеттілігіне алғыс айтуымыз керек.
Антропологтер теңіз шошқалары мен тышқандардан бастап, қасқыр мен қойларға дейінгі көптеген жануардың миларының көлемі мен төзімділігі арасындағы байланысты мысалға ала отырып, осы тұжырымға келген. Олар табиғатынан төзімділігі мықты хайуандардың дене өлшеміне қатысты миының да үлкенірек болатынын байқады. Зерттеушілер мұнымен де тоқтап қалмай, ұзақ жарыстарға қатысу үшін мақсатты түрде өсірілген тышқандар мен егеуқұйрықтарды зерттеуге кірісті. Олар басқаларды қозғалысымен басып озған зертханалық жануарлардың тізбегін жасады. Торға орнатылған дөңгелектермен ең көп жүгіретіндерді бір-бірімен будандастырды. Дәл осы сәтте шындық ашылды: асыл тұқымды жануарларда тіндердің өсуін ынталандыратын мидың нейротрофиялық факторы ( BDNF ) және басқа заттардың концентрациясының деңгейі жоғарылай бастады. Өздеріңіз білетіндей, BDNF сонымен қатар мидың өсуін де ынталандырады және дәл осы себептен қазіргі уақытта біздің ұшқыр ойлы, ақылды жаратылысқа айналуымызға физикалық белсенділік көмектесті деген пікір кең таралған. Аризона университетінің антропологы, адам миының дамуы саласындағы білікті маман Дэвид Райхлен New York Times газетіне жарияланған Гретхен Рейнольдске берген сұхбатында бұл тұжырымдаманы тамаша қорытындылады: Ең шапшаң және белсенділері тірі қалды және зертханалық тышқандар құсап, ұрпақтарына BDNF деңгейінің жоғарылығы сияқты олардың төзімділігін арттыратын физикалық қасиеттерді мұраға қалдырды.
Нәтижесінде, бұл фактор бұлшықеттерден миға түсіп, тіндердің өсуіне ықпал ету үшін спортшылардың организмінде BDNF жеткілікті деңгейде болды. Ежелгі адамдар ойлау, пайымдау және жоспарлау қабілеттерін жетілдіре отырып, аң аулау мен өлтіру сияқты тірі қалу үшін қажетті дағдыларды да меңгере алды. Олар жағымды кері байланыстың пайдасын көрді: Қозғалыстың арқасында өздері ақылды болды, ал ақыл белсенді болып, белсенді қимылдауға мүмкіндік берді. Уақыт өте келе адамдар күрделі ақыл-ой әрекетімен айналысып, математика, микроскоптар мен ноутбук сияқты көптеген нәрсе ойлап тапты. Бұдан шығатын түйін: егер физикалық белсенділік миды қазіргі жағдайына дейін дамытуға көмектессе, онда біз әрі қарай дамып, одан да ақылды, күштірек және ақылдырақ болу қажеттілігін айтпағанның өзінде, осы қол жеткізген деңгейімізді сақтап қалу үшін бүгінгі күні де ұдайы жаттығуымыз қажет деп сенімді түрде айта аламыз. БАСТЫСЫ - ЖЫЛДАМДЫҚ ПЕН ЕПТІЛІК Дене еңбегінің пайдалы биологиялық негіздері физикалық белсенділіктің миға баратын қан ағынын ынталандыру, жасушалардың өсуі мен сақталуына жауап беретін қоректік заттармен қамтамасыз етуінен де асып түседі. Әрине, миға қанның барғаны жақсы. Бірақ бұл жаңалық емес. Жақында жүргізілген ғылыми зерттеулер қозғалыстың ми қызметін қалай қорғайтынын және сақтайтынын көрсетті.
Қозғалыстың пайдасын бес жағдайдан көруге болады: қабынуды бақылау, инсулинге сезімталдықты арттыру, қандағы қантты бақылауды жақсарту, жад орталығын ұлғайту және, менің айтып өткенімдей, BDNF деңгейін арттыру. Соңғы онжылдықта көптеген дәлелді ғылыми еңбектер жарыққа шықты. Бірінші топ жағдайы келіскен ортада өмір сүрді, оларда тышқандардың көптеген сүйікті тағамдары ( жаңғақтар, жемістер, ірімшік, хош иістендірілген су ) мен түрлі қызықты дамытушы ойыншықтар ( айналар, доптар, туннельдер ) болған. Екінші топта да дәл осындай тағамдар мен ойыншықтар болған, бірақ торда « тиін дөңгелегі » деп аталатын құрал да болды. Тышқандардың үшінші тобының тұрағы арзан қонақүйге ұқсайды: ерекше ештеңесі жоқ, азығы да қарапайым. Ал соңғы төртінші топтың еш жағдайы жоқ, тамағы да жай ғана, бірақ торда « тиін дөңгелегі » деп аталған құрал болды. Зерттеудің басында тышқандарды бірқатар танымдық сынақтардан өткізді, содан кейін оларға ми құрылымдарындағы өзгерістерді бақылайтын затты енгізген. Тышқандар бірнеше ай бойы өз тұрақтарында қалағанын істеді, содан кейін ғалымдар жануарлардың ми тіндері мен танымдық қабілеттерін қайта тексеріп көрді. Бұл жердегі маңызды бір айнымалы – тышқандар дөңгелекті пайдаланды ма, жоқ па?
Олардың торында ойыншықтың бар-жоғы маңызды емес еді. Жүгіріп жаттығып жүрген жануарлардың миы сау болды және танымдық сынақтарда жақсы нәтиже көрсетті. Жағдайлары жақсы жасалған, дамуға мүмкіндігі бар болса да, жүгірмегендердің қабілеттері жақсармапты. Ғалымдар ауқымды ойлау мен мәселелерді шешуге байланысты танымдық жақсартуларға ерекше назар аударды. Мұндай жақсаруға тек қана физикалық жаттығулар себеп болды. Біз дене қимылының жаңа ми жасушаларының пайда болуын ынталандыратынын білеміз. Ғалымдар бұл әсерді бірнеше апта бойы жүгірген тышқандар мен егеуқұйрықтарды қозғалысы аз болғандармен салыстыру арқылы өлшей алды. Жалқауларға қарағанда, белсенді жануарлардың гиппокамптағы нейрондары шамамен екі есе көп болды. Басқа зерттеулердің аясында жаттығулардың ең тиімді түрлері қарастырылды. Нәтижесінде, жүрумен айналысқандар жоғары көрсеткішке қол жеткізді. Бір жылдан кейін бұл бірінші топтағылардың гиппокамп көлемі үлкенірек болды және қандағы BDNF деңгейі жоғарылады. Бұлшықеттерін созған адамдарда ми атрофиясының стандартты деңгейі байқалып, және танымдық сынақтардағы нәтижелері нашар болды. Нәтижелерді қарап көрейік. ЖАҢА ЖЕЛІЛЕРДІ ҚАЛЫПТАСТЫРУДЫҢ МАҢЫЗДЫЛЫҒЫ Дене жаттығуларының мидағы жаңа нейрондардың өсуін ынталандыратыны дәлелденген. Дегенмен нағыз ғажайып – олардың мида жаңа желілерді құруға көмектесетінін растау. Жасушалардың туылуына ықпал ету бір бөлек, олардың үйлесімді қызмет ететін байланыстарын ұйымдастыру бір басқа.
Миымызда жаңа жасушалардың пайда болғандығынан ғана біз ақылды болып кетпейміз. Біз оларды бұрыннан бар нейрондық желілерге жалғауға қабілетті болуымыз керек, әйтпесе олар еш мақсатсыз салбырап тұрады да біраз уақыттан кейін өліп қалады. Жасушаларды біріктірудің бір жолы – үнемі жаңа нәрселерді үйреніп отыру. Бұл тапсырма физикалық қасиетке қарағанда, танымдық қабілетті көбірек талап етеді. Ғалымдар жас жасушалардың әрекеттері шектеулі екенін атап өтті. Олар, мысалы, тышқандарға лабиринттен тыс танымдық тапсырмаларды орындауға көмектесе алмады. Жаңа тапсырмаларды орындау үшін тышқандарға осы жаңа жасушалардың күшті және танымдық жағынан икемді болуына көмектесетін жаңа физикалық белсенділік қажет болды. Дене жаттығуының құпиясы дәл осында жатыр. Ол нейрондарды жылдам және жан-жақты етеді. Біз физикалық белсенділіктің молекулярлық деңгейдегі ақыл-ой тапсырмаларының орындалуын қалай жеңілдететінін білмейміз, бірақ біз BDNF-тің нейрондар арасындағы байланыстарды күшейтіп, сондай-ақ жаңа жасушалардың пайда болуын ынталандыра отырып жасушалар мен аксондарды [ 55 ] нығайтуда маңызды рөл атқаратынын білеміз. Нейрогенез жаңа туған жасушаларға күш беріп, нейрондық желіні одан әрі нығайта отырып, мидың жаңа нәрселерді тану қабілетін арттырады. Есіңізде болсын, BDNF деңгейінің жоғары болуы тәбеттің төмендеуімен байланысты. Сондықтан оны басқара алмаған адамдардың спортпен айналысуға тағы бір себебі бар.
BDNF пен жаттығулар арасындағы байланыс анықталған кезде, зерттеушілер жаттығулардың тәуекел тобындағы адамдарға және ми ауруларымен ауыратындарға әсерін зерттей бастады. Journal of the American Medical Association журналында жақында жарияланған мақаласында профессор Никола Лаутеншлагер ( ол кезде Батыс Австралия университетінде жұмыс істеген, қазір Мельбурн университетінде істейді ) бақылау тобындағылармен салыстырғанда, 24 апта бойы физикалық жаттығулармен үнемі айналысатын егде жастағы адамдардың есте сақтау, сөйлеу қабілеті, зейін және басқа да маңызды танымдық функциялары 180 % -ға жақсарғанын хабарлады. Топтағылар аптасына шамамен 142 минутын дене жаттығуларына жұмсады; бұл күніне орташа есеппен 20 минут. Зерттеушілер бұл өзгерістерді қан айналымының жақсаруымен, жаңа қан тамырларының пайда болуымен, жаңа ми жасушаларының өсуімен және мидың икемділігінің жақсаруымен байланыстырды. Осыған ұқсас зерттеуде гарвардтық мамандар егде жастағы әйелдерде жаттығу мен танымдық функциясының арасында күшті байланыс бар екенін анықтап, мынадай қорытынды жасады: Егде жастағы әйелдерде жүргізілген үлкен перспективалық зерттеуде ұзақ мерзімді тұрақты физикалық белсенділік деңгейінің жоғарылауы танымдық функциясының жоғарылауымен және танымдық бұзылудың төмендеуімен қатты байланысты болды. Нақтырақ айтсақ, шамамен үш жасқа кіші адамдардың танымдық функциялары басқа ұқсас адамдармен салыстырмалы болды, ал танымдық нашарлау қаупі 20 % -ға төмендеді.
Организм дене жаттығуымен айналысқанда көптеген әсердің басы біріктіріледі. Жаттығу – бұл қабынуға қарсы күшті құрал. Жоғарыда сипаттағанымдай, Nrf2 белсендіру арқылы жаттығулар қабынуды басатын гендерді іске қосады. Ал мұның барлығын зертханада өлшеуге болады. Ғалымдар С-реактивті ақуыздың – қабынудың кәдімгі зертханалық көрсеткіші – белсенділігі төмен адамдарда аз болатынын қайта-қайта тіркеп, құжаттады. Жаттығулар сондай-ақ инсулинге сезімталдықты да арттырады. Олар қандағы қантты реттеуге және ақуыз гликациясын азайтуға көмектеседі. Бұл туралы жаттығудың HbA1C индексіне әсерін зерттеу дәлелдейді. Бір назар аударарлық зерттеуде ғалымдар 30 қатысушының өмір салтын өзгертпеуді сұрады, ал қалған 35 қатысушыға аптасына үш рет дене жаттығуы бағдарламасы ұсынылды. Дене жаттығуын жасағандарда 16 аптадан кейін A1C гемоглобин көрсеткіші төмендеп, жаттығу жасамаған топта жоғарылады. НӘТИЖЕГЕ ЖЕТУ ҚИЫН ЕМЕС Сонымен, дене қимылы денеге де, миға да пайдалы. Бірақ жаттығу қаншалықты қарқынды болуы керек? Үй шаруасы жаттығуға жата ма? Мысалы, көгалдандыру жұмыстары немесе қоқыс шығару дегендей? Бұл сұрақтарға жауап беру үшін Чикагодағы Раш университетінің жады және қартаю жобасының аясында жүргізілген зерттеуіне жүгінейік ( 205-беттегі диаграммалар дәл сол зерттеу нәтижесі бойынша жасалған ).
Дәрігер Арон Бухман күнделікті жаттығулардың Альцгеймер ауруының даму қаупіне тигізетін әсерін зерттегенде, салыстырмалы түрдегі көп қозғала қоймайтын адамдар мен ең қарапайым ыдыс жуу, тамақ дайындау, карта ойнау, мүгедектер арбасын жүргізу, тазалау сияқты әртүрлі қызмет түрлерімен айналысатындар арасындағы нәтижелер үлкен айырмашылықты көрсетті. Бухман дене белсенділігін талдау үшін білекке тағылатын актиграф деп аталатын құрылғы арқылы адамдардың белсенділік деңгейін бақылай алды. Деменциядан зардап шекпеген зерттеуге қатысушылардың орташа жасы 82 жас болды. Бақылауда болған үш жарым жыл ішінде бастапқы 716 қатысушының 71-і ауыр Альцгеймер ауруына шалдыққан. Дене қимылы ең жоғары 10 % адамдармен салыстырғанда, күнделікті дене қимылы ең аз 10 % құрайтын адамдарда Альцгеймер ауруының қаупі 230 % -ға жоғары екенін нәтижелер көрсетті. Деректерді жаттығулардың қарқындылығы тұрғысынан салыстырған кезде нәтижелер одан да айқын бола түсті. Жүктеме қарқындылығы төмен 10 % топтағы адамдарда оның максималды қарқындылығы 10 % тобындағы адамдарға қарағанда, Альцгеймер ауруының қаупі үш еседей жоғары болды. Дәрігер Бухман ешқандай ақшаны қажет етпейтін, барлығына қолжетімді және ешқандай жанама әсерлері жоқ қарапайым жаттығулардың пайдасын бағаламау дұрыс емес деген әділетті қорытындыға келді. Қарапайым күнделікті әрекеттер кез келген жаста мидың қорғанысын қамтамасыз ете алады.
Бүгінгі күні біз миға пайдалы жаттығулар адамды мүлдем шаршатпау керек деп сенімді түрде айта аламыз. Сізге Эверестті бағындыруды мақсат етудің қажеті жоқ. Төзімділік бойынша жарыстарға дайындалудың да керегі жоқ. Бірақ жүрегіңіздің соғуын жиілететін тұрақты жаттығулардың өміріңізде міндетті түрде болғаны жөн. Дене белсенділігінің адамдардың танымдық қабілетіне әсері туралы қазіргі заманғы зерттеулердің негізгі бөлігі мен жануарларға жасалған барлық тәжірибелер жүгіру мен жүзу, велосипедпен жүру, кем дегенде 20 минут және аптасына кемінде бес күн жаяу, әрі жылдам жүру сияқты басқа аэробикалық жүктемелерді қарастырған. Дегенмен бірқатар жұмыстар жыл бойы ауыр көтеріп жаттыққан егде жастағы адамдардың танымдық функцияларының жақсарғанын көрсетеді. Мен көпшіліктің жаттығуларды міндетті әрекет ретінде қабылдамайтынын түсінемін, бірақ осы тараудағы фактілер ( әрине, сіз үнемі жаттығулар жасамайтын болсаңыз ) күн тәртібіңіздегі басты тізімді қайта қарауға көмектеседі деп үміттенемін. Егер олай болмаса, мен әзірлеген бағдарламаның аясында осы өте маңызды нәрсеге бір апта уақыт арнауды және өзіңізге қолайлы жаттығу түрін таңдап алуыңызды сұраймын. Тұрақты түрде жаттығып жүретіндер бұл уақытты жаттығудың ұзақтығы мен қарқындылығын арттыруға немесе басқа жаңа нәрсені жасап көруте жұмсауына болады.
Қайырлы түн, миым Гормондық патшалыққа тәртіп енгізу үшін лептин деңгейін бақылауда ұстаңыз Жаңа күнді бастамас бұрын арасына мықты ұйқы қабырғасын орнату арқылы алдыңғы күнді аяқтап алыңыз. Ральф Уолдо Эмерсон Бір күні қырық сегіз жастағы биржа сатушысы Самуэль менің қабылдауыма келіп, « денсаулығын жақсартып беруді » өтінді. Адамдар маған осындай түсініксіз өтінішпен жиі жүгінетін. Бірақ мен Самуэльді шын мәнінде не күтіп тұрғанын білдім. Ол өзінің ауруының мәнін түсінуімді және алғаш рет өзін сау сезінуге көмектесуімді қалады. Бұл кез келген дәрігер үшін оңай жұмыс емес. Соған қарамастан, науқастың ісінген бетіне қарап, мен оны мазалаған мәселе туралы ойланып кеттім. Анамнез бен негізгі шағымдарын зерттеп білгеннен кейін мен Самуэльдің қалқанша безінің қызметі нашарлағанын және соған тиісті дәрі-дәрмектер ішкенін анықтадым. Ол үнемі жүйкесінің ширығып жүретінін айтты, бірақ жалпы жағдайын « жақсы » деп бағалады. Ол өзінің бұрынғы науқасы туралы көп айта қойған жоқ, бірақ ол баласының нәресте кезінде қатты тағамға « сезімталдығы » болғанын және кейіннен оған глютенге сезімталдық диагнозы қойылғанын айтты.
Қалқанша безінің мәселесіне тереңірек үңіле отырып, мен Самуэльдің аутоиммунды ауру – Хашимото тиреоидитімен ауыратынын білдім; ол иммундық жүйенің шамадан тыс белсендірілуінен туындайтын ауру, оны қалқанша безге шабуыл жасауға мәжбүр етеді. Сараптама нәтижелері оның глютенге өте жоғары сезімталдығын көрсетті. Зерттелген 24 антидененің тек біреуінің ғана деңгейі қалыпты мөлшерде болды. Самуэльге тез арада тамағынан глютенді алып тастау керек болды. Ұлы ауырғандағы тәжірибесі мен өзінің ерекше сынақтарының себебінен оның диетаға реакциясы тамаша болды. Одан төрт айдан кейін мені еріксіз күлуге мәжбүр еткен хат алдым. Самуэль менің қабылдауыма жазылуды шешкен кезде, өзін қаншалықты бақытсыз сезінгенін мойындады. Оның жағдайы ешқандай да жақсы болмаған. Ол былай деп жазды: Маған глютенге жоғары сезімталдық диагнозы қойылмас бұрын менің денсаулығым күннен-күнге нашарлай берді... Жасым қырықтан сәл асқанына және күн сайын жаттығу жасағаныма қарамастан, мен шаршаңқылықтан арыла алмадым... Менің көңіл-күйім де қас пен көздің арасында өзгере беретін, ұсақ-түйекке бола ашуланып, өзімді ұстай алмайтынмын. Депрессияға ұшырап, жағымсыз ойлардан құтыла алмадым. Өзіме өліп бара жатқан сияқты болдым... Қазір мен басқа адаммын. Қайтадан көңілді, күш-қуаты тасыған қалпыма қайтып келдім. Түнде жақсы ұйықтаймын, буындарымның ауруы басылды.
Ойлауым да айқындалды және жұмыс кезінде ештеңеге алаңдамаймын. Ең бастысы, менің белімдегі « қыңыр » майлар екі аптаның ішінде « еріп кетті ». Мені өмірге қайта оралтқаныңыз үшін рақмет! Самуэль ұйқы проблемалары туралы айтпаса да, бірінші тексеруде-ақ мен ол ұзақ уақыттан бері тыныш ұйқы көрмеген шығар деп күдіктеніп едім. Ол өте шаршаңқы көрінді, түрінде ұзақ уақыт бойы ұйқысы қанбағандықтың барлық белгілері байқалып тұр еді. Менің көптеген пациентім емделудің алдында ұйқысыздықтан зардап шегеді. Бұл жағдайға олардың еті өліп кететіні соншалық – олар қайтадан тыныш ұйқыны көрмейінше, жақсы ұйықтау дегеннің қандай болатынын да ұмытып қалады. Самуэль сапалы ұйқыны глютенсіз диетаның жанама әсері деп ойлаған болуы мүмкін. Бірақ мұның астарында көп нәрсе бар. Самуэльдің әр түн сайын жақсы ұйықтап жатқан сәті оның организмінің гормоналды, эмоциялы, физикалық және тіпті рухани тұрғыдан қалпына келе бастағанының белгісі еді. Тұрақты тыныш ұйқы Самуэльдің жағдайында үлкен рөл атқарды және оның өзін сау сезіну деген қалауы ұйқының арқасында орындалды деп сеніммен айта аламын. Көпшілігіміз ұйқының пайдасын жете бағалай алмаймыз, алайда, шын мәнінде, бұл біздің өміріміздегі тегін және көңіл-күйіміз үшін өте қажет санаулы құндылықтың бірі.
Сонымен қатар ұйқы мидың дегенеративті ауруларының алдын алудың маңызды құралы және сіз дәл осы нәрсе туралы зерттеп, біліп алуыңыз керек. ҰЙҚЫ ҒЫЛЫМЫ Соңғы он бес жыл ішінде ұйқы туралы ғылым бұқаралық ақпарат құралдарының қолдауына ие болды. Бұл таңғаларлық жағдай емес. Бүгінде біз ғылыми тұрғыдан ұйқының жалпы құндылығын түсінетін болдық. Зертханалық және клиникалық зерттеулер барлық организм жүйелерінің, әсіресе мидың жұмысының ұйқы мөлшері мен сапасына тәуелді екенін көрсетті. Оның көптеген дәлелденген артықшылығының ішінде біздің қаншалықты тамақ жейтінімізді, зат алмасуымыздың қандай жылдамдықпен жүріп жатқанын, семіретініміз немесе арықтайтынымызды, инфекциялармен қаншалықты күресе алатынымызды, қаншалықты ерекше және ұшқыр ойлы екенімізді, стреспен қаншалықты жақсы күресетінімізді, ақпаратты сіңіруімізді, жаңа білім алу мен естеліктерді сақтауымызды реттеп отыратын қабілетін айрықша атап өткен жөн. Жеткілікті ұйықтау деген – көпшілігіміз үшін бұл кем дегенде қатарынан жеті сағат ұйықтау. Бұл генімізге де әсер етеді. Организмнің маңызды функцияларына теріс әсер ететін кез келген нәрсе миға да әсер етеді. Біз зақымдалған тіндерді қалпына келтіру үшін ақуыздардың тұрақты жеткізілуін қамтамасыз ететін осы гендерге тәуелдіміз және егер бір апта бойы ұйқы қанбағаннан кейін ол жұмысын тоқтататын болса, бұл ұйқының маңыздылығының қандай екенін білдіреді.
Нашар ұйқының жанама әсерлерін генетикалық тұрғыдан байқай қоймасақ та, біз, әрине, созылмалы ұйқы жетіспеушілігінің шашыраңқылық, есте сақтау қабілетінің нашарлауы, шатасу, иммунитеттің төмендеуі, семіздік, жүрек-қан тамырлары аурулары, қант диабеті мен депрессия сияқты белгілерін сезінеміз. Бұл жағдайлардың барлығы мимен тығыз байланысты. Америкалықтардың шамамен 10 % -ы созылмалы ұйқысыздықтан зардап шегеді, ал 25 % -ы ұйқысының қанбайтынын айтады. Оның үстіне, мамандар қазір ұйқының мөлшеріне ғана емес, миды қаншалықты қалпына келтіре алатынына, сапасына да назар аударады. Алты сағат сапалы ұйықтаған жақсы ма, әлде сегіз сағаттық нашар ұйқы керек пе? Кейбіреулер мұның жауабы қарапайым және « біз өміріміздің маңызды бөлігін арнайтын процесс туралы білуге болатын барлық мәліметтен хабардармыз » деп ойлауы мүмкін. Дегенмен шын мәнінде, ғылым әлі де ұйқының құпияларын ашуға тырысуда. Ұйқы тіпті ерлер мен әйелдерге әртүрлі әсер етеді. Ұйқының қанбауы әсер ететін гормондардың екі жыныс өкілі үшін екі түрлі болатыны анық. Ақырғы нәтиже – артық тамақтану барлығына ортақ болғанымен, негізінде тұрған импульс әртүрлі. Еркектерде ұйқының қанбауы тәбетті ынталандыратын грелин гормонының жоғарылауына әкеледі.
Әйелдерде ұйқының қанбауы грелинге әсер етпейді, бірақ тәбетті басатын глюкагон тәрізді пептид-1 ( ГПП-1 ) гормонының деңгейіне әсер етеді. Бұл білінер-білінбес елеусіз нәрсе болып көрінуі мүмкін, бірақ бұл организмнің ұйқыға биохимиялық реакция туралы қаншалықты аз білетінімізді көрсетеді. Егер біз нақты бір нәрсені білер болсақ, ұйқы проблемалары жас ұлғайған сайын көбейе береді. Мұның көптеген себебі бар, оның көбі сапалы ұйқыға кедергі келтіретін бұзылыстарға негізделген. Егде жастағы адамдардың 40 % -ы апноэ [ 56 ] және ұйқысыздық сияқты созылмалы мәселелердің кесірінен тәтті ұйқысынан айырылады. Бізде ұйқының бұзылуы мен танымдық қабілеттің төмендеуі арасындағы байланыс туралы дәлелдер бар. Сан-Францискодағы Калифорния университетінің психиатры Кристина Яффе танымдық бұзылулар мен жарыместіктің даму қаупі бар адамдарды зерттейді. Есте сақтау қабілетінің бұзылуын емдейтін өз клиникасында ол науқастардың жиі кездесетін шағымдарының ортақ ерекшелігін тапты. Олардың барлығына ұйықтап кету мен түнде оянбай ұйықтау қиын болады. Пациенттер күні бойы шаршағандықтан, көз шырымын алулары керек. Яффе бес жылдан ұзақ уақыт бойы 75 жастан асқан 1300-ден астам ер мен әйелді зерттеген жұмыстарын жүргізгенде, ол ұйқы кезінде тыныс алуы қиындаған немесе ұйқы апноэсы бар адамдарда жарыместіктің даму ықтималдығы екі есе көп екенін байқаған.
Тәуліктік табиғи ырғағының бұзылуынан зардап шегетін науқастар да түн ортасында жиі оянатындар сияқты ауру қаупі жоғары топта болған. Жаңа зерттеу ұйқы мен әртүрлі жүрек ақауларының қаупі арасындағы байланысты көрсете отырып, бұрынғы жұмыстарды растай түседі. Ол тіпті біздің ішегіміздегі бактерия – микробиоманың тек ұйқы әдеттеріне ғана емес, сонымен қатар тәуліктік биоритмге де қатысы бар екенін анықтады. Тәуліктік ( циркадиялық ) биоритм – бұл денсаулықтың жүрегі мен жаны. Шамамен алты апталық кезімізде біз өмір бойы сақталатын күн мен түн цикліне қарай қайталанатын белсенділіктің үлгісін дамытамыз. Күннің батуы мен таңның атысы сияқты, бұл ырғақтар да шамамен 24 сағат сайын қайталанады. Біз ұйқы/ояну циклінен бастап, гормондардың деңгейін төмендету мен жоғарылату және дене температурасының ауытқуы, денсаулығымызға әсер ететін кейбір молекулалардың санын көбейту мен азайту сияқты белгіленген биологиялық ырғақтарға дейін жиырма төрт сағаттық күн тәулігіне тура келетін әртүрлі циклдарға сәйкес өмір сүреміз. Біздің ырғағымыз жиырма төрт сағаттық күн тәулігімен үйлеспесе, біз өзімізді қирап қалғандай сезінеміз немесе шаршаймыз. Мысалы, біз саяхаттап жүргенде, уақыт белдеулерін кесіп өткенде және организмімізді жаңа циклге тез бейімделуге мәжбүрлегенде осылай болады.
Көп адам олардың биоритмінің ұйқы әдеттеріне қаншалықты тығыз байланысты және оны мидың қаншалықты басқаратынын түсінбейтін сияқты әсер қалдырады. Табиғи күндізгі/түнгі циклдардың гормон өндіру бағдарламасымен байланысын ескерсек, олар бізді өте мықты басқарады. Ең айқын мысал – дене температурасы, ол күндіз көтеріледі, түстен кейін аздап төмендейді ( демек, түстен кейінгі ұйқының келуі осыған байланысты ), кешке шыңына жетеді, содан кейін түнде төмендейді – мұның бәрі белгілі бір гормондар биінің салдары. Таңертең температура ең төменгі нүктеде болады, содан кейін кортизол деңгейі таңертең шыңына жетіп, күндіз төмендей бастағанда, ол көтеріле бастайды. Ауысыммен жұмыс істейтін және жұмысқа байланысты дұрыс ұйқы режимін сақтай алмайтын адамдарда ауыр науқастардың даму қаупі жоғары. Расында да, түнгі ауысымды « зираттық » деп бекер айтпаған. Сіздің жағдайыңыздың себебі дәл осы шығар. Гормондарды реттеу үшін бізге сапалы ұйқы мен сергектік циклі ауысуының сенімді сызбасы қажет болады. Гормондар туралы том-том кітап жазуға болады, бірақ қазір біз тиісті бағаланбай жүрген және сирек сөз болатын лептин гормоны туралы айтатын боламыз.
Өйткені ол қабыну реакцияларын жақсы үйлестіреді және көмірсуларға деген қажеттілігіміз бар-жоғын түсінуге көмектеседі; мидың саулығы туралы ешқандай әңгіме бұл маңызды затты айналып өте алмайды. Ал оған ұйқы қатты әсер етеді. Егер сіз осы салтты бақылауда ұстайтын болсаңыз, миыңыз бен денеңіздің игілігі үшін гормондық патшалығыңызды басқара аласыз. ҚАЛАЙ ҰЙЫҚТАДЫҢЫЗ? Сіз тіпті нашар ұйықтап жүргеніңізді сезінбеуіңіз де мүмкін. Егер сіз бәрі жақсы екеніне сенімді болсаңыз, таңертең оятқышсыз-ақ оянып, тынығып, жігерленіп тұратын болсаңыз, сөз басқа. Егер олай болмаса, мен полисомнограмманы, ұйқыны зерттеуден өткізуді ұсынамын. Бұл ауруханада бір-екі түн қонуды қажет ететін, еш ауыртпайтын, инвазивті емес процедура. Сіз ұйықтап жатқанда маман сізде ұйқы апноэсы немесе мазасыз аяқтар белгілері [ 58 ] сияқты кінәраттың бар-жоғын анықтау үшін көптеген биологиялық параметрлерді жазып алады. ЛЕПТИННІҢ ҮСТЕМДІГІ 1994 жылы медицина қауымдастығын таңғалдырған және адам организмі мен оның күрделі гормондық жүйелері туралы көзқарасты ғана емес, сонымен қатар ұйқы мен оның денені басқарудағы шынайы мағынасын мәңгілікке өзгерткен жаңалық болды. Біз барлық гормондар мен олардың функцияларын зерттеп болдық деп болжаған кезде, оның бар екендігі ешқашан күдік тудырмаған жаңа түрі табылды.
Ол лептин деп аталды және оның жай ғана гормон емес екені белгілі болды. Лептин де инсулин сияқты барлық басқа гормондарға әсер ететін және іс жүзінде мидағы гипоталамустың барлық функцияларын басқаратын маңызды зат. Сіздің гипоталамусыңыз – бұл ішкі динозавр, сіздің басыңыздың ортасын « мекендейтін » және сіздің денеңіздің ырғақты белсенділігі мен аштықтан жыныстық қатынасқа дейінгі физиологиялық функциялардың кең ауқымына жауап беретін ежелгі құрылым. Бәлкім, бұл жаңалық кеш ашылған шығар, өйткені лептин гормонға тән емес жерден – май жасушаларынан табылған. Мен бұл жасушаларды алдағы уақытқа сақталған қажет емес калорияларға толы қойма деп қана ойлауға дағдыланғанымызды айтып өттім. Дегенмен қазір майлы тіндер өз гормондарының, атап айтқанда бізде үлкен қарын және кішкентай ми болатын-болмайтынын анықтайтын лептиннің арқасында басқа да өмірлік маңызды организмдер сияқты физиологиялық процестерге қарқынды түрде қатысатыны белгілі. Бірден ескертіп қояйын, организмдегі барлық гормондар сияқты лептиннің қызметі де өте күрделі. Шын мәнінде, бүкіл гормондық жүйе өте күрделі. Оның сан жетпес өзара байланысын сипаттау бұл кітаптың ауқымына сыймайды. Мен мидың пайдасы үшін гормондарыңызды бақылауға ала білуіңіз керек дегенді айтумен ғана шектелемін. Базалық деңгейде лептин өмір сүрудің негізгі құралы.
Ол аштыққа метаболикалық, гормондық және мінез-құлық реакцияларын үйлестірумен тығыз байланысты. Бұл біздің эмоцияларымыз бен мінез-құлқымызға күшті әсер етеді. Ол да күзетші сияқты: онымен танысып алғаннан кейін сіз гормоналды жүйенің қалған бөлігін қалай реттеуге болатынын біліп алып, өз денсаулығыңызды шебер басқаруды үйренесіз. Лептиннің май жасушаларында кездесетініне қарамастан, бұл оны « жаман » дегенді білдірмейді. Оның тым көп болып кетуі дегенеративті бұзылыстар мен өмір сүру ұзақтығын қысқарту сияқты проблемаларға әкелуі мүмкін. Бірақ лептиннің пайдалы деңгейлері керісінше: қартаюға байланысты аурулардың көпшілігінің алдын алу арқылы өмірді ұзартады. Осы маңызды гормонға сезімталдық неғұрлым жоғары болса, соғұрлым денсаулығыңыз да жақсы болады. Сезімталдық деп мен сіздің рецепторларыңыздың лептинді қалай қабылдайтынын және оны әртүрлі операцияларға қалай пайдаланатынын айтып отырмын. Атақты диетолог Нора Гедгаудас өзінің Primal Body, Primal Mind ( « Алғашқы дене, алғашқы ақыл » ) кітабында лептиннің қысқаша анықтамасын береді. Лептин негізінде сүтқоректілердің зат алмасуын бақылайды. Көп адам бұл қызметті қалқанша безі атқарады деп ойлайды, бірақ іс жүзінде ас қорытудың жылдамдығын бақылайтын қалқанша безін басқаратын дәл осы лептин. Лептин барлық энергетикалық қорларды басқарады.
Бізді аш сезінуге мәжбүрлеуге, көбірек май қорын жинауға немесе оны пайдалануға лептин шешім қабылдайды. Лептин қабыну реакциясын, тіпті симпатикалық және парасимпатикалық жүйке жүйесінің қозуын да басқара алады. Егер сіздің бүйрек үсті бездері немесе жыныстық гормондар сияқты ( гормоналды ) жүйеңіздің кез-келген бөлігі дұрыс жұмыс істемесе, лептиннің деңгейін бақылауға алмайынша, бұл мәселелерді толығымен шеше алмайсыз. Бұдан былай дастарқаннан тұрған кезіңізде осы гормонға рақмет айтуыңызға болады. Асқазаныңыз толған кезде, миыңызға тоқта деген белгі беру үшін май жасушалары лептин бөліп шығарады. Бұл сіздің тежегіштеріңіз. Бұл лептин деңгейі төмен адамдардың неге көп тамақтануға бейім екенін түсіндіреді. Қазіргі уақытта негіз салушы саналып жүрген 2004 жылғы зерттеу лептин деңгейі 20 % -ға төмендеген адамдарда аштық сезімі мен тәбет 24 % -ға өскен, осының нәтижесінде олар калориясы мен көмірсулары көп, әсіресе тәттілер мен тұзды тағамдар және құрамында крахмалы бар өнімдерді қолданған. Лептин деңгейінің мұнша құлдырауының себебі неде? Ұйқының қанбауы. Біз гормондар туралы көп нәрсе білдік, ұйқыны зерттедік, ол өз кезегінде бізге гормондарды реттеу үшін ұйқының маңыздылығы туралы ақпарат берді. Лептин мен инсулиннің ұқсастығы көп, дегенмен олар антагонист ретінде танылады.
Бұл екеуі де қабынуға қарсы молекула. Лептиннің өзі цитокин болғандықтан, организмдегі қабыну процестерінде маңызды рөл атқарады. Ол организмнің май тінінде басқа қабыну молекулаларының жасалуын бақылайды. Бұл артық салмағы бар немесе семіз адамдардың әртүрлі қабынуларға, соның ішінде ми бұзылыстарының, нейродегенеративті аурулардың және психикалық денсаулық проблемаларының қаупіне неліктен сезімтал келетінін түсіндіреді. Лептин мен инсулин организмнің басқару тізбегіндегі ең жоғары буын, сондықтан олардың теңгерімсіздігі тіпті бұл гормондарға тікелей бағынбайтындарды да басып алу арқылы барлық жүйеге айтарлықтай зиянын тигізеді. Бірақ мәселе мұнымен де бітпейді. Лептин мен инсулинге бірдей заттар теріс әсер етеді, ал олардың ең нашар қарсыластары – көмірсулар. Көмірсулар неғұрлым көп өңделсе, олар лептин мен инсулиннің деңгейіне соғұрлым қатты әсер етеді. Мен көмірсулардың үнемі көп болуы инсулинді айдап, қант деңгейін бұзатынын, мұның соңы инсулинге төзімділікке әкелетінін ескертіп айттым. Бұл да тура лептиннің әсерімен бірдей оқиға. Организмде лептиннің тұрақты бөлінуін тудыратын заттар шамадан тыс толып кеткен кезде, рецепторлар оның хабарламаларын тыңдауды тоқтатады, олар жұмысын атқармай қалады, ал сізде лептинге төзімділік пайда болады. Басқаша айтқанда, рецепторлар бақылаудан бас тартады және ауру мен барлық дисфункцияларға бейім организміңіз өзіңізге қалады.
Сондықтан лептин деңгейінің жоғары болғанына қарамастан жұмыс істемейді, балқиды. Миға тойғаныңыз және тоқтау уақыты келді деген сигналдар жібермейді. Нәтижесінде, сіз тәбетіңізді бақыламайсыз, бұл миыңызға тойғаныңызды білдіріп, тоқтау үшін белгі бермейді. Осының кесірінен сіз тәбетіңізді бақылай алмай қаласыз, сөйтіп, артық салмақ жинау мен семіздік қаупі күрт артып кетеді. Ми бұзылысының ықтималдығы артады. Сонымен қатар зерттеулер лептинге төзімділік триглицеридтердің деңгейі жоғарылайтынын көрсетті, бұл да тамақта көмірсулардың шамадан тыс болуының белгісі. Ешбір дәрі-дәрмек немесе қоспа лептин деңгейін қалыпқа келтіре алмайды. Бірақ дұрыс ұйқы мен дұрыс тамақтану міндетті түрде көмектеседі. Сізде лептинге төзімділік бар ма? Осы сұрақты әрқайсымыз өзімізге қоюымыз керек. Өкінішке қарай, миллиондаған адам лептинге қарсы тұру клубының толыққанды мүшесі болды. Егер көмірсуы көп тамақ жеп, нашар ұйықтайтын болсаңыз, сіз де осы қатардан табыласыз. Рон Росдейл мен Кэрол Коулманның The Rosedale Diet ( « Росдейл диетасы » ) кітабында лептиннің салмақ тастаудағы рөлін жан-жақты қарастырады. Авторлар жасаған лептинге төзімділік белгілерінің тізіміндегілердің көбі инсулинге төзімділік белгілерімен сәйкес келеді: Артық салмақ. Қандай жаттығу жасасаңыз да, дененің сыртқы сымбатын жақсарта алмау.
Артық салмақтан арыла алмау немесе салмақ қоса алмау. Әрдайым « жаныңның жайлылығы үшін тағамға » ұмтылу. Тамақтанғаннан кейін шаршау сезімі. Әрдайым үрейлену мен стресс сезіну. Үнемі болатын аштық сезімі немесе түннің әртүрлі уақытында сезілетін аштық. Тамақтанып алғаннан кейін де жүрекжалғар іздеп тұруға бейімділік. Аш қарында триглицеридтердің деңгейі жоғары болуы ( 100 мг/дл-ден жоғары ), әсіресе оның деңгейі холестериннің деңгейімен бірдей немесе одан жоғары болғанда. Остеопороз. Ұйқы проблемалары: ұйықтап кетудің қиындығы, оянып кетпей ұйық- таудың мүмкін еместігі. Қан қысымының жоғары болуы. Қантқа немесе кофеин сияқты стимуляторларға үнемі қажеттілік сезіну. Белдегі май қатпарларының болуы. Егер өзіңізде лептинге төзімділік байқалса, үрейге бой алдырмаңыз. ТАЯҚТЫҢ ЕКІНШІ ҰШЫ: ГРЕЛИН Бұл әңгімені жалғастырмас бұрын тәбетке байланысты тағы бір гормон – грелин туралы айта кеткенім жөн болар. Грелин мен лептин құдды инь мен ян тәрізді. Асқазан бос болған кезде грелин шығарады; ол сіздің миыңызға тамақтануыңыз керек деген хабарлама жібереді. Лептин мен грелин арасындағы тепе-теңдіктің бұзылуы дәм сезу қабілетіңізге, асқазаныңыздың толып тұруына, асүйдегі тәбет ашатын « азғыруға » қарсы тұру қабілетіңізге және осылайша сіздің беліңізге зиян келтіретіні таңғаларлық жағдай емес.
Зерттеулер көрсеткендей, ер адамдарда ұйқы режимі бұзылса, оған жауап ретінде грелин деңгейі күрт көтеріледі. Бұл тәбеттің жоғарылауын және майға оңай айналатын көмірсулар мен Қоректік заттары аз өнімдерді шамадан тыс пайдалану үрдісін тудырды. Тәбет гормондарының жұмысы дұрыс болмаған кезде, ми мен асқазан арасындағы байланыстар бұзылады. Май пайда болатын тұйық шеңберді жауып тастайтын тағамдарға құмарту арқылы қарсы тұру қиын импульстарды қабылдайсыз, қарным ашты деп ойлап қателесесіз. Бұл шеңбер қант теңгерімсіздігінің, қабынудың және, әрине, мидың бұзылуы мен ауруларының қаупін тудыратын кері байланыс циклін күшейтеді. Қарапайым сөзбен айтқанда, егер сіз қарныңыздың ашуы мен тәбетіңізді басқара алмасаңыз, онда қанның биохимиясын, зат алмасу, бел көлемі мен ең қиыны – мидың зақымдануын басқаруда тек сәттілік тілейміз. Берклидегі Калифорния университетінің неврология және психология профессоры және « Біз не үшін ұйықтаймыз » кітабының авторы Дәрігер Мэттью Уолкер ұйқының тамақтану және жаттығумен қатар денсаулықтың үшінші тірегі екенін айтатын. Дегенмен қазір ұйқының ми мен жүйке жүйесіне әсерін терең зерттегеннен кейін, ол ұйқының миымыз бен денемізді қайта іске қосуға, сондай-ақ өмірді ұзартуға болатын жалғыз тиімді құрал екенін айтады. Мысалы, қарт адамдарға қарағанда, сәбилерге көбірек ұйқы қажет.
Дегенмен бұл ұсыныстар негізінен ұйқының қалыптасқан параметрлерінің орташа мәнін көрсетеді. Сізге немесе маған қанша ұйықтау керектігін нақты айта алатын зерттеулер өте аз. Түнде ұйықтай алмай жүргендердің барлығына полисомнографиядан өтуге тағы да кеңес беремін. Бұл процедура неліктен жақсы ұйықтай алмайтыныңызды анықтауға көмектеседі, жалпы алғанда, мәселе ұйқының кейбір фазасында болуы мүмкін. Менің бағдарламамның үшінші аптасында мен сізден мидың тағдырына тікелей әсер ететін гормондарды басқара алуыңыз үшін салауатты ұйқыға көңіл бөлуіңізді сұраймын. Сізге ұйықтататын дәрілер тіпті де қажет болмайды. Ми үшін ең жақсысы – өзінен-өзі келген ұйқы. III БӨЛІМ ГЛЮТЕНДІ ДАҚЫЛДАРҒА ТӘУЕЛДІЛІКТЕН АРЫЛУ Құттықтауымды қабыл алыңыз! Енді сіз қабілеті жоғары ми туралы кейбір дәрігерлерге қарағанда жақсырақ түсінесіз. Егер сіз оқығандарыңызды іске асырып, өміріңіздегі кейбір жағдайларды әлі өзгерте алмаған болсаңыз, дәл қазір үлкен мүмкіндік туып отыр. Мен сізді тамағыңыздан көмірсуларды азайту арқылы денсаулығыңызды қалпына келтіруге көмектесетін төрт апталық жоспармен таныстырамын. Өзіңізді қайтадан белсенді, күші тасыған, ұшқыр ойлы қалпыңызда сезіне аласыз. Тек бұл ғана емес, қан талдауыңызды көрген кез-келген дәрігер қантты, холестеринді және қабыну маркерлерін керемет бақылауда ұстағаныңыз үшін сізге қол соғатын болады.
Бұл бәріміз армандайтын жағдай және оған қол жеткізу сіз ойлағандай қиын емес. Кішігірім қадаммен болса да, өмір салтын өзгерту бастапқыда қол жетпестей қиын болып көрінуі мүмкін. Күнделікті әдеттерден қалай арылуға болатыны сізді ойланта ма? Сіз аштық пен ыңғайсыздықты сезінесіз бе? Қалай ойлайсыз, жаңа өмір салтын тұрақты ұстану мүмкін емес сияқты ма? Өзіңіздің уақытыңыз бен міндеттемелеріңізді ескере отырып, бұл бағдарламаның тапсырмасын орындай аласыз ба? Бұл нұсқауларды өзіңізден өзіңіз орындай беретіндей дәрежеге жетуге бола ма? Менің бағдарламам осы сұрақтардың бәріне жауап бере алады. Бұл бейімделгіштікпен теңдестірілген құрылымы бар қарапайым, тиімді стратегия. Ол жеке бастың қалауын ескеріп, таңдау құнын ұсынады. Осы бағдарламаны меңгергеннен кейін сіз өмір бойы осы салауатты жолмен жүруге қажетті білім мен шабыт аласыз. Айтылған ұсыныстарды неғұрлым мұқият орындасаңыз, нәтижелерді соғұрлым тезірек көресіз. Бұл бағдарлама сіздің дене сымбатыңызға ғана пайдасын тигізіп қоймайды, басқа да көптеген мүмкіндік беретінін есте сақтаңыз. Мидың саулығы ( мен жіңішке бел ) сіздің мақсатыңыз болуы мүмкін, бірақ жетістіктер мұнымен тоқтап қалмайды. Өміріңіздің барлық саласында өзгерістер орын алады. Өзіңізді бағалауыңыз жоғарылап, сенімділігіңіз арта түседі.
Сіз өзіңізді жас сезініп, бүгініңіз бен болашағыңызды басқара алатын боласыз. Өмірлік қиындықтарды жеңу оңайырақ болады, белсенділік пен басқалармен қарым-қатынасқа құлшынысты боласыз, үйде де, түзде де жағдайыңыз жақсырақ бола бастайды. Бір сөзбен айтқанда, сіз бақытты және табысты боласыз. Ал жетістік жаңа табысқа жетелейді. Күш-жігеріңіздің нәтижесінде өміріңізге түрлі реңк араласып, қызығырақ бола бастағаннан кейін өзіңіз-ақ бұрынғы зиянды әдет-қылығыңызға қайта оралғыңыз келмей қалады. Сіздің қолыңыздан келетінін білемін. Мұны өзіңіз бен жақын жандарыңыз үшін істеуіңіз керек. Бұл кеңеске құлақ ассаңыз, ұтарыңыз көп, сәйкесінше, тапсырманы орындамасаңыз, жоғалтарыңыз да орасан. Шынайы оқиға Мен есімді білгеді өз денеммен арпалысып келдім. Жасырақ кезімде үнемі артық салмақ және депрессиямен күрестім. Әскери қызмет уақытында мен салмақ тастадым, бірақ күнделікті мазасыздық пен депрессиядан еш арыла алмадым. Әскерден қайтып келген соң, үйіме оралып, колледжге түстім. Өмір салтым, тамақтану әдетім, стресс деңгейі – барлығы өзгерді, соған сәйкес, уақыт өте келе салмағым қайта қосыла бастады. Мен жаттығу залында тынымсыз жаттығу жасадым, бәрін сынап көрдім, бірақ еш нәтиже болмады. Салмақпен қоса менің депрессиямен де күресуім керек болды.
Жылдар бойы ол мені кебіндей тұмшалап, жұмысымның сапасына кедергі келтірді, оқуымды қиындатты, басқа адамдармен қарым-қатынасымды да бұзды. Бір нәрсені өзгерту керек екенін түсініп, 2011 жылы компьютерлік технологиядан спортқа ауыстым, қосымша мамандық ретінде биологияны таңдадым. Дегенмен мен қанша ақпарат оқысам да, тамақтануымды қанша түрлендірсем де ( депрессия деген жауды « жеңе алмадым ». Егер мен бұл мәселені қалай шешуге болатынын өзім білмесем, басқа адамдарға тамақтану туралы қалай кеңес бере аламын? Сол жылы бір дәрігер әйел басынан алған жарақатынан айығуға көмектескен кітап туралы айтып берді. Мен оны сатып алдым да, оқып шықтым және көмірсулар шынымен жүйке жүйесіне зиян тигізуі мүмкін бе деп ойладым. Солай екеніне ешқандай күмәнім болған жоқ. Мен бұл нұсқауларды өз клиенттеріммен бөлісемін, олар да өзім сияқты физикалық, эмоциялық және психологиялық тұрғыдан нәтижеге жете алады. Джозеф М. Жаңа өмір Төрт апталық әрекет жоспары Мен дастарқаныма өзім білетін тамақты ғана қоямын. Майкл Поллан Ең қиын сынақтар енді басталады. Мүмкін, біреуге өзінің сүйікті көмірсуларымен қоштасу керек деген ой мазасыздық тудыруы мүмкін.
Түсінемін, кей адамдар нан, макарон, нан өнімдері мен тәтті тағамдардан ( басқа нәрселермен қатар ) бас тартуға қиналады. Өзгеріс ешкімге оңай келген емес. Сіздің талай жылғы үйреншікті болған әдеттеріңізді өзгерту бәрінен де қиын. Әдетте маған бірден « Бұл не, сонда маған жейтін бірдеңе қалды ма? » деген сұрақты қояды. Кейбіреулер көмірсуларға деген барлық қажеттілікті қамтамасыз ететін қанттан, бидайдан қалай бас тарта аламыз деп алаңдайды. Барлығы бірден бас тартуға шамасы жетер-жетпес асқан құмарлықты ойлап қорқады. Организмнің тамақтанудағы күрт өзгеріске деген реакциясы қорқынышты. Егер сіздің сөздік қорыңызда ерік-жігер деген ұғым жоқ болса, мұны орындай алу іс жүзінде мүмкін бе деген сұрақ туындайды. Мұның мүмкін екенін сендерге бірінші айтқан мен болайын, иә, мұның бәрі мүмкін. Бар болғаны алғашқы қадамды жасап, әсерді сезіну керек. Бірнеше күннен кейін, тіпті бірнеше аптадан кейін болса да, сіз ақыл-ойдың тұнықтығын қалпына келтіресіз, жақсы ұйықтайтын боласыз және бойыңызға күш-қуаттың құйылып жатқанын сезінесіз. Бас ауруы сізді бұрынғыдай жиі мазаламайды, стресті жеңу оңайырақ болады және өзіңізді бақытты сезінесіз.
Зейін тапшылығы мен гипербелсенділіктің бұзылуы, үрейлену мен депрессия сияқты созылмалы неврологиялық жағдайлардан зардап шегетіндер олардың симптомдары әлсірегенін немесе мүлдем жоғалатынын байқайды. Уақыт өте келе салмақ азая бастайды және талдаулардың биохимиялық көрсеткіштері де айтарлықтай жақсара түседі. Ал егер сіз өзіңіздің миыңызды көре алатын болсаңыз, оның тамаша жұмыс істейтініне көзіңіз жетер еді. Егер сізде қант диабеті сияқты денсаулыққа қатысты проблемалар болса, бағдарламаны бастамас бұрын дәрігеріңізбен кеңесіп алғаныңыз жөн. Әсіресе бір күндік ашығуды ұстанғыңыз келсе, бұл өте маңызды. БІР АЙДЫҢ ІШІНДЕ СІЗ МАҢЫЗДЫ ТӨРТ МАҚСАТЫҢЫЗҒА ҚОЛ ЖЕТКІЗЕ АЛАСЫЗ: Күнделікті тамағыңызға мидың қызметін ынталандыратын қоспаларды қосыңыз, ол арқылы сіздің организміңіз көмірсуларға қуат көзі ретінде сүйенбейтін болады. Бұған дейін әлі жасамаған болсаңыз, дене жаттығуларын күнделікті күн тәртібіңізге енгізесіз. Сапалы ұйқы әдетіңізге айналады. Өміріңіздің ырғағын жаңаша қалыптастырып, салауаттылық әдеттерін меңгересіз. Мен бағдарламаны төрт аптаға бөлдім, олардың әрқайсысының бір мақсаты бар. Бағдарламаның бірінші аптасының басталуына бірнеше күн қалғанда бастапқы жағдайды нақтылайтын сынақтардан өту үшін дәрігерге көріну керек. Сонымен қатар сіз бұл уақытты асүйіңізді дайындауға, қоспалар ішуді бастауға және көмірсулардан бас тартуға пайдалана аласыз.
Бір күндік ашығуды ұстап көру – осы бағдарламаны бастап кетуге керемет күш береді. Сіз ұсынылған мәзірді ұстануға кірісе бастайсыз және менің диеталық ұсыныстарымды орындайсыз. Мен сізді тұрақты дене жаттығуларына шақырамын және күні бойғы белсенділіктің аясын қалай кеңейтуге болатыны туралы өз идеяларымды ұсынамын. Сіз өзіңіздің ұйқыға қатысты әдеттеріңізге назар аударасыз. Түнгі ұйқыңызды сапалы етуге болатын бірнеше кеңес беремін. Мен сізді бағдарламаның барлық элементтерін біріктіруге және осы жаңа әдеттеріңізді өміріңізде тұрақты түрде енгізуге көмектесетін стратегиямен қамтамасыз етемін. Бұл салада жетістікке жететініңізге күмәнданудың қажеті жоқ, бағдарлама өте ыңғайлы және оны орындау оңай. АЛҒАШҚЫ АПТАҒА ДАЙЫНДЫҚ Бастапқы деңгейіңізді анықтаңыз Диеталық бағдарламаның өзіне тікелей кіріспес бұрын мүмкіндігінше бірқатар талдаудан өту керек. Жетуге ұмтылатын нәтижелер көрсеткіші төменде берілген. Өткен басылыммен салыстырғанда, өзімнің ойымша, аса маңызды емес кейбір сынақтарды алып тастадым. Глютенге сезімталдық сынағы қажет емес, сіздің организміңіз бұл ингредиентті қабылдамайды деп есептейміз және оны тамақтан алып тастаймыз. D дәруменіне арналған талдау да міндетті емес, кейде оның нәтижелері өте дәл бола бермейді ( ал егер сіз, айталық, Канадада тұратын болсаңыз, онда ол мүлде басқа бірліктермен өлшенеді ).
D дәрумені деңгейінің жоғарылауы туралы уайымды қойғаныңыз дұрыс және сіз егер менің ұсыныстарымды дұрыс орындасаңыз, ми үшін маңызды бұл гормонның шектен асып кету қаупі жоқ. ТЕСТ МІНСІЗ КӨРСЕТКІШ Ашқарындағы глюкоза 95 мг/дл аздау Ашқарындағы инсулин 8 мкМЕ/мл төмен ( негізі 3 мкМЕ/мл төмен болуы керек ) Гликацияланған гемоглобин ( HbA1C ) 4,8-ден 5,4 % -ке дейін Гомоцистеин 8 мкмоль/л аздау С-реактивті ақуыз 0,00 бастап 3,0 мг/л дейін D дәрумені 80 нг/мл Төрт апталық бағдарламаның соңында қайтадан талдау жасату керек. Әсіресе әдетте 3-4 ай сайын тексерілетін гликацияланған гемоглобиндегі айтарлықтай жақсаруды байқау үшін бірнеше ай қажет болуы мүмкін екенін есте сақтаңыз. Бірақ егер сіз бірінші күннен бастап менің жоспарыммен жүрген болсаңыз, бірінші айда-ақ глюкоза мен инсулин деңгейінде оң өзгерістер байқалады. Бұл сізді алға қарай ұмтылуға ынталандыра түспек. Гомоцистеин – бұл амин қышқылы тәрізді химиялық зат, жалпы ол ми үшін өте улы. Жоғарыда айтылғандай, қажетті гомоцистеин деңгейі шамамен 8 мкмоль/л немесе одан да аздау болуы керек. Егер көрсеткіш 8-ден жоғары болса ( және әсіресе 10 мкмоль/л-ден көп болса ), В тобындағы дәрумендер жиынтығы бар қоспаларды тамағыңызға қоса енгізіңіз.
Ескерту: кейбір адамдарда дәрумендерді қабылдағанына қарамастан, гомоцистеин деңгейі жоғары болған. Бұл жағдайда MTHFR геніне қатысты проблеманың бар-жоғын анықтау үшін генетикалық сканерлеуден өту қажет. Егер солай болса, онда арнайы тағамдық қоспалар арқылы гомоцистеин деңгейін төмендетуге денсаулық сақтау мекемелері көмектесетін болады. Организмдегі С-реактивті ақуыздың, қабыну маркерінің мінсіз деңгейі – 1,0 мг/л-ден аз болуы керек. Кейде бұл көрсеткіштің жақсаруына бірнеше ай уақыт кетеді, бірақ бағдарламаға кіріскеннен кейін төрт аптадан соң сіз оң өзгерісті байқай бастайсыз. Қоспалар ішуді бастаңыз Сонымен, сізге әрдайым ұстанатын қосымшаларды қабылдаудың күнделікті режимін жасайтын уақыт келді. Пробиотиктер тамақтанар алдында бірден ашқарынға ішіледі, ал қалған қоспалар тамақпен бірге немесе өз алдына қабылданады. Мұны ылғи бір уақытта ғана ішіп тұрған дұрыс. Көптеген адам үшін ең қолайлысы – таңертеңгі уақыт, яғни үйден шықпас бұрын ішіп алу. Менің ұсынған қоспаларымның ішінде куркуманы ғана күніне екі рет, таңертең және кешке қабылдау керек. Әрбір қоспа туралы егжей-тегжейлі ақпарат 7-тарауда берілген. Нақты бір денсаулықтағы кінәраттарға байланысты қоспаның мөлшері туралы сұрақтарыңыз болса, дәрігеріңізден аз-кем түзетулер енгізуге көмектесуін сұраңыз.
Бұл мөлшерлеменің барлығы әдетте ересектерге де, балаларға да жарамды, бірақ балаңыздың салмағы да ескерілуі үшін педиатрыңызбен кеңесіңіз. Мен, мысалы, өзімнің клиникамда 18 айға дейінгі балаларға 100 мг ДГК ұсынамын, содан кейін күніне 200 мг, бірақ СДВГ-сы бар балалар үшін әдетте көптеу мөлшерде – күніне шамамен 400 мг қабылдаған жөн. Альфа-липой қышқылы Күніне 300 ден 500 мг-ға дейін. В тобындағы дәрумендер жиынтығы Суда еритін маңызды барлық В дәрумендері мен С дәруменін қамтитын толық В дәрумендері жиынтығын алыңыз. Оған тиамин ( В1 дәрумені ), рибофлавин ( В2 дәрумені ), ниацин ( ВЗ дәрумені ), пантотен қышқылы ( В5 дәрумені ), пиридоксин ( В6 дәрумені ), биотин ( В7 дәрумені ), фолий қышқылы ( В9 дәруменінің түрі ) және метилкобаламин түріндегі В12 дәрумені жатады. Қаптамадағы нұсқаулықта көрсетілген мөлшерде қабылдаңыз ( әдетте күніне 1 немесе 2 капсула ). Есіңізде болсын: В тобындағы дәрумендер организмде өндірілетін гомоцистеин аминқышқылының деңгейі жоғарылап кетуінен қарсы ең жақсы қорғаныс, егер ол шамадан артық болып кетсе, көңіл-күйдің бұзылуы, ақыл-ой қызметінің нашарлауы мен Альцгеймер ауруының қаупін күшейтіп жібереді. Докозагексаен қышқылы ( ДГК ) Күніне 1000 мг.
Есіңізде болсын: ДГК-ны эйкозапентаен қышқылымен ( ЭПК ) бірге сатып алуға, балық майы бар қоспаларды таңдауға немесе теңіз балдырларынан алынған ДГК-ны таңдауға болады. Триглицеридті май Күніне 1 ас қасық таза күйінде және шай мен кофеге қосып ішуге болады; немесе күнделікті 2 ас қасық кокос майы, таза күйінде немесе тамақ дайындауда қолданылады. Куркума Күніне 500 мг-нан екі рет. D3 дәрумені Күніне 5000 ME. Жоғарыда айтылғандай, D дәруменінің мөлшеріне талдау жасатпай-ақ түзету енгізіп беретін дәрігермен кеңесе отырып, қажетті мөлшерге қол жеткізе аласыз. Тұтас дәнді кофе ерітіндісі Күніне 100 мг. Пробиотиктер Күніне тамақ ішерден 30 минут бұрын 1 полиштамды капсула. Лактобактерия ( Lactobacillus ) және бифидобактерия ( Bifidobacterium ) түрлеріндегі сәйкестерін іздеңіз. Ac бөлмеңізді тазартыңыз! Жаңа өмір салтына бет түзер кезде ас бөлменің бар-жоғын түгендеп, енді жемейтін тағамдардан арылу керек. Ең алдымен, мыналардан арылуыңыз керек: Глютені бар барлық азықтар, соның ішінде тұтасдәнді нандар, кеспе, паста, макарон өнімдері, нан өнімдері, пісірілген өнімдер, печенье және құрғақ таңғы ас. Құрамында глютені бар алкогольдік сусындардан, мысалы, сыра немесе жеміс шырындары қосылған шараптан бас тартуды ұмытпаңыз.
Ром, текила мен шараптың құрамында глютен жоқ. Өңделген көмірсулардың, қант пен крахмалдың барлық түрлері: чипсылар, крекерлер, печенье, нан өнімдері, кекстер, пицца қамыры, торттар, пончиктер, тәтті тағамдар, кәмпиттер, энергетикалық кәмпиттер, балмұздақ / мұздатылған йогурт / шербет, джемдер / желе / консервілер, кетчуп, өңделген ірімшік өнімдері ( ерітілген ірімшіктер, кілегейлі ірімшіктер, соустар және т.б. Барлық жасанды тәттілендіргіштер және жасанды тәттілендіргіштерден жасалған өнімдер. Тіпті « табиғи » деп жазылған қант алмастырғыштардан да аулақ болыңыз. Оларға: калий ацесульфамы, аспартам, сахарин, сукралоза және неотам жатады. Мен сондай-ақ кәдімгі қант пен жасанды қанттың пайдалы алмастырғыштары ретінде сатылатын қант спирттерінен де сақ болар едім. Олардың құрамына сорбит, маннит, ксилит, мальтит, эритрит және изомальт сияқты компоненттер кіреді. Біз олардың микробиомаңызға және, тиісінше, миыңызға қалай әсер ететінінен хабарымыз жоқ. Егер олар бастапқыда майы аз тағам немесе су, қыша және бальзам сірке- суы сияқты анықтамасы бойынша майы жоқ тағамдар болмаса.
Қуыруға арналған маргарин, өсімдік майы немесе кез келген нарықтағы қолжетімді май бренді ( соя майы, жүгері майы, мақта майы, рапс майы, жержаңғақ майы, мақсары майы, жүзім тұқымы майы, күнбағыс майы, күріш кебегі немесе бидай ұрығы майы ), тіпті бұлар табиғи өнім болса да. Өсімдік майлары әдетте әртүрлі дәндерден жасалады, олар өте қатты тазартылған және химиялық өзгерістерге ұшыраған. Бүгінгі күні адамдардың көпшілігі майды қабынуға қарсы омега-3 майларынан емес, қабыну тудыратын омега-6 майларына бай осы майлардан алады. Бұл майларды қолданбаңыз. Ашытылмаған соя ( мысалы, тофу және соя сүті ) және соядан жасалған жартылай дайын тағамдар ( құрамынан « соя ақуызын » іздеңіз, соя ірімшігі, соя бургерлері, соя хот-догтары, соя наггетсі, соя балмұздағы, соя йогурты ). Ескерту: Кейбір пісірілген соя соустары теориялық тұрғыдан глютенсіз болғанымен, көптеген брендтерде глютеннің бар екені белгілі. Егер сізге соя соусы тамақ пісіру барысында қажет болса, бидайсыз, 100 % соя дәнінен тұратын тамари соусын қолданыңыз. Крахмалды көкөністердің көпшілігі: жүгері, бұршақ және жер астында өсетін көкөністер: қызылша, картоп, тәтті картоп, ямс.
Олардың кейбіреуі зиянсыз, өйткені құрамында еш глютен болмаған. Дегенмен олардың көпшілігі өңделген кезде « глютенсіз » деп таңбаланған: құрамындағы глютеннің орнына жүгері крахмалы, жүгері ұны, күріш крахмалы, картоп крахмалы немесе тапиоки крахмалы сияқты басқа компонент қосылған. Олардың барлығы қандағы қант деңгейін күрт арттыру арқылы зиянын тигізеді. Өнімдерде глютен белгілері болуы мүмкін. Қазіргі уақытта « глютенсіз » деген терминнің заңды мағынасы жоқ, азық-түлік және дәрі-дәрмек сапасын бақылау басқармасы ( FDA ) бұл анықтаманы ұсынғанымен, ол түпкілікті мақұлданған жоқ. Глютенсіз соустарға, құймаларға және жүгері ұнынан жасалған өнімдерге ( мысалы, тако, шелпек, құрғақ таңғы ас пен жүгері чипсылары ) өте сақ болыңыз.
Қорларды толықтырыңыз Мына тағамдарды кез келген мөлшерде тұтынуға болады ( мүмкіндік болса, табиғи, ГМО-сыз, жасанды қоспаларсыз, отандық өнімдерді және тез жібитін тағамдарды тандаңыз ): Пайдалы майлар: зәйтүн майы extra virgin ( экстра класс – бірінші суық сығымдаудан алынған ), күнжіт майы, кокос майы немесе триглицеридті май, авокадо майы, шөппен қоректенген малдың майы, табиғи сарымай немесе жайылымдағы малдың сүтінен алынған сарымай, гхи ( күйдірілген май ), бадам сүті, авокадо, кокос жаңғағы, зәйтүн, жаңғақтар мен жаңғақ майы, ірімшік ( көк ірімшіктен басқа ) және дәндер ( зығыр, күнбағыс, асқабақ, күнжіт, чиа ). Шөптер, дәмдеуіштер мен дәмқосарлар. Мұнда енді кеңінен құлаштауға болады, ең бастысы – жапсырмаларды оқуды ұмытып кетпеңіз. Кетчуп пен чатнимен қоштасып, құрамында глютен, бидай, соя мен қант жоқ болса қыша, желкек, тапенад және сальсаны қолдануға көшіңіз. Шөптер мен дәмдеуіштерді қолдануға іс жүзінде ешқандай шектеу жоқ, бірақ бидай мен соя бұршақтарын өңдейтін зауыттарда дайындалған қаптамадағы тағамдарға абай болыңыз. Лактоферментті майонез, қыша, желкек, чили, релиш пен сальса сияқты пробиотиктерге бай құймалар туралы ұмытпаңыз.
Қант мөлшері төмен жемістер мен көкөністер. Авокадо, болгар бұрышы, қияр, қызанақ, цукини, кәді, асқабақ, баклажан, лимон, лайм. Ақуыздар, жұмыртқа, ауланған балық ( лосось, нототения, макрель, теңіз майшабағы, форель, сардина ); шаянтәрізділер мен моллюскалар ( шаян- дар, асшаяндар, лобстер, мидиялар, устрицалар ); шөппен қоректенетін немесе еркін жайылымдағы мал еті ( сиыр, бұзау, шошқа, қозы еті ); құс еті ( тауық, күркетауық, үйрек, түйеқұс ). Көкөністер мен көк шөптер, салат, салат-латук, жапырақты қырыққабат, шпинат, брокколи, бұйра қырыққабат, мангольд ( жапырақты қызылша ), қауданды қырыққабат, пияз, гүлді қырыққабат, брюссель қырыққабаты, ашытылған қырыққабат, артишок, жоңышқа өскіндері, жасыл бұршақ, балдыркөк, бокчой ( қытайлық жапырақты қырыққабат ), редис, су кресі, шалқан, спаржа, сарымсақ, пияз, аскөк, шалот, жасыл пияз, зімбір, хикама \ су каштаны ( қытайлық су жаңғағы ). Саңырауқұлақтар.
Төмендегі тізімдегі азықтарды орташа мөлшерде жеуге болады ( күніне бір рет аз көлемде, ең дұрысы, аптасына екі рет қолданғаныңыз дұрыс ). Сәбіз бен пастернак. Сүзбе, йогурт пен айран. Тамақ пісіруге немесе дайын тағамның үстіңгі жағын әсемдеуге, жағып жеуге аз мөлшерде қолданыңыз. Сиыр сүті мен кілегей. Тамақ пісіруге немесе шай мен кофеге қосу үшін ғана аз мөлшерде қолданыңыз. Бұршақ тұқымдастар ( жасымық, бұршақ ). Ерекшелігі сол, ноқат пен хумусты пайдалана беруіңізге болады. Дүкен сөресіндегі дайын хумусқа абай болыңыз, өйткені оның құрамында қоспалар мен бейорганикалық ингредиенттер бар. Классикалық хумус тек ноқат, тахини, зәйтүн майы, лимон шырыны, сарымсақ, тұз және бұрыштан дайындалады. Құрамында глютені жоқ дақылдар. Амарант, қарақұмық, күріш ( қоңыр, ақ, жабайы ), тары, сорго, теф. Ескертпе: Сұлы глютенсіз болғанымен, ол бидаймен бір жерде өңделетіндіктен, көбінесе глютенмен ластанады, егер оның глютенсіз екендігіне кепілдік болмаса, сұлыны тұтынбаута тырысыңыз.
Глютені жоқ дәнді дақылдар адам тұтынүы үшін өңделген кезде ( мысалы, тұтас сүлыны ұнтақтау және күрішті қаптауға дайындау ) олардың физикалық құрылымы өзгереді, осылайша қабыну реакциясының қаупін арттырады. Дәл осы себепті мүндай өнімдерді пайдалануды шектеу керек. Киноа – бұл таза көмірсуларға бай дән. Тәттілендіргіш стевия және қара шоколад ( кем дегенде 70 % какаодан жасалған ). Тәтті жеміс-жидектер. Құрамында қанты көп болатын жемістерден абай болыңыз ( мысалы өрік, манго, қауын, папайя, қара өрік және ананас ). Қалаған кезде шарап ішу – күніне бір стақаннан артық ішуге болмайды, қызыл шарап ішкен дұрысырақ. ГМО мен глифосот туралы бірер ауыз сөз Осы кітаптың бірінші басылымы жарыққа шыққаннан кейін ГМО деген қысқарған сөз ( генетикалық түрлендірілген организм ) сәнге айналды, сонымен қатар тағамдық қаптамаларда « ГМО-сыз » деген жазу жазыла бастады. Бірінші басылымда бұл сөздер бір рет те айтылған емес, өйткені тамақ өнеркәсібінде бұл сөз сәнге айнала қоймаған еді. Бірақ қазір көп нәрсе өзгерді. ГМО-ның біздің денсаулығымыз бен қоршаған ортамызға әсері зерттелуде.
ГМО – геномы басқа организмдердің, соның ішінде бактериялардың, вирустардың, жануарлардың, өсімдіктердің ДНҚ-сын енгізу арқылы жасанды түрде өзгертілген өсімдіктер немесе жануарлар. Алынған генетикалық комбинациялар табиғатта немесе дәстүрлі будандастыруға жарамсыз. ГМО өнімдері әдетте егінді бүлдіретін жәндіктер мен вирустармен күресу немесе белгілі бір сипаттамалы дақылдарды өсіру үшін жасалады. Мысалы, 1990 жылдары дөңгелек дақ вирусының кесірінен Гавайи штатындағы папайяның жартысына жуығы жойылып кетті. Қазір Гавай аралдарында өсетін папайяның 77 % -ы генетикалық тұрғыдан түрлендірілген. АҚШ-та генетикалық түрлендіруден жүгері мен соя көбірек зардап шекті. Алайда АҚШ үкіметі бұған рұқсат етеді. Мәселе мынада, ГМО қауіпсіздігін дәлелдейтін көптеген зерттеулерді соны жасайтын және содан пайда табатын корпорациялар жүргізген. Әрине, анықтамасы бойынша генетикалық түрлендірілген организмдердің барлығы бірдей жаман емес, бірақ ГМО-ны жасау мен өсіру үшін қолданылатын әдістердің зиянды зардабы көп болуы мүмкін, олардың көпшілігі бізге әлі беймәлім. Генетикалық түрлендірілген организмнің адам денсаулығына әсері туралы мәселеден басқа ең проблемалы және даулы аспектінің бірі – ГМО өнімдерін өндіру бойынша қазіргі ауылшаруашылық тәжірибесінде не істеу керек деген сұрақ. Диқандар егіс алқабындағы арамшөптерді қолмен де, машинамен де жұлмайтын болды.
Олар арамшөптерді өлтіретін химиялық глифосатты ( кең таралған « Раундап » гербицидінің белсенді ингредиенті ) өсімдіктердің үстіне себеді. Содан кейін олар мол өнім алу үшін егін жинар алдында және қайтадан егін отырғызар кезде топырақты дайындап кептіру агенті ретінде бұл затты одан да көп төгіп тастайды. Өсімдіктерді осы гербицидтен қорғау үшін олардың тұқымдарына генетикалық түрлендіру жасайды. Ауылшаруашылық саласында оларды « Раундапқа » төзімділер » деп атайды. Бұл ГМО өнімдері де, дәстүрлі түрде өсірілген өнімдер де адам денсаулығына зиянды жиырма бірінші ғасырдың « темекісі » – глифосатпен айтарлықтай ластанғанын білдіреді. Глифосат – бұл әсіресе ішекке зиянды, тиісінше, миды да улайтын зат. Қорқынышты нәрселердің тізімі төменде берілген. Глифосат: ішектегі пайдалы бактерияларды өлтіріп, соның кесірінен микробиоманың қалыпты тепе-теңдігін бұзатын күшті антибиотик ретінде әрекет етеді, бұл өз кезегінде ішектің өткізгіштігін тудыруы және қабынуды күшейтуі мүмкін; гормонға сезімтал ісік түрлеріне әкелетін немесе ынталандыратын эстроген сияқты гормондарға ұқсатып жасалады; біздің физиологиямызда маңызды рөл атқаратын D дәруменінің қызметін нашарлатады; темір, кобальт, молибден және мыс сияқты маңызды қосылыстарды сарқып тастайды; токсиндерді зиянсыздандыру қабілетін нашарлатады; организмде нейромедиаторларға айналатын ақуыздардың құрамына кіретін маңызды аминқышқылдары – триптофан мен тирозиннің синтезін бұзады.
Егер семіздік эпидемиясының глифосатты кеңінен қолданумен байланысы оның ішек саулығы мен микрофлорасына әсерінен екені жақын арада анықталып жатса, мен таңғалмаймын. Глифосатпен байланыста болған тағамдардан бас тартудың маңыздылығын ескермеу мүмкін емес. Ол күтпеген жерден шыға келуі мүмкін. Мысалы, 2015 жылы ол АҚШ-ғы қарқынды емдеу бөлімінде жатқан балаларға арналған PediaSure тағамының құрамынан табылды. Ол шарап өнеркәсібінде де қолданылады. Ол мақта өсіруде қолданылатындықтан, тіпті гигиеналық құралдарда да кездеседі. Дәрігер Стефани Сенефф бұл химиялық заттың адам денсаулығына қалай әсер ететінін зерттеуге көп уақытын жұмсады. Менің бейнеблогыма берген сұхбатында ол глифосатқа қатысты негізгі мәселені: « Қазір әдетте егін жинау алдында бидайға глифосат шашылады, ал дәнге сіңген глифосат ақуыздың қорытылуына кедергі келтіріп, ішектегі микробтарға зиянын тигізеді. Қорытылмаған ақуыздар ішектегі тосқауылдарды бұзады, бұл аутоиммунды қабыну ауруларына әкеледі », – деп тұжырымдады. Неғұрлым қатаң шектеулер енгізілсе, осы қауіпті затты пайдалануды бақылауға көмектесер еді деп үміттенемін. Сол жылы Journal of the American Medical Association басылымы бақыланатын топтағы адамдардың организмінде глифосат деңгейінің күрт жоғарылағанын көрсететін мәліметтерді жариялады ( алғашқы талдаулар 1993-1996 жылдары жүргізілген, 2014-2016 жылдары қайталанған ).
Зерттеушілер жиырма жыл ішінде зәрдегі глифосат деңгейінің 500 % -ға өскенін анықтады! Жұмыртқа жайлы жақсы сөз Мен жұмыртқа туралы бірнеше жақсы сөз айтуға міндеттімін, себебі бүгінгі күні басқа өнімдерге қарағанда, оны жазықсыз жиі айыптайды. Алдымен жиі ұмыт қалатын екі маңызды фактіден бастайын. Уақыт өте келе ғылым жануарлардың тағамдық майлары ( яғни қаныққан майлар ) мен тағамдық холестеринді қан сарысуындағы холестерин деңгейімен немесе жүректің ишемиялық ауруының қаупімен байланыстыра алмады; біз жейтін холестерин тікелей қандағы холестеринге айналады деген түсінік, әрине, жалған. Қан сарысуындағы холестеринді жұмыртқаны тұтынумен салыстыра отырып, зерттеушілер жүмыртқаны аз немесе мүлдем жемейтін адамдардағы холестерин деңгейі жиі жұмыртқа жейтін адамдармен бірдей болатынын қайта-қайта атап өтті. Тағамдық холестерин негізінде организмдегі холестерин өндіруді азайтады, кең таралған нанымға қарамастан, қан анализінде көрсетілген холестерин мөлшерінің 80 % -ы бауырда өндірілетіні есіңізде болсын. Британдық тамақтану қоры таратқан мақаланың авторлары былай дейді: « Халық арасында жұмыртқа қандағы холестерин деңгейіне теріс әсер етеді, сондықтан жүрекке зиян келтіреді деген танымал қате түсінік әлі де бар және кейбір дәрігерлердің нұсқаулықтарында да байқалып қалады.
Клиникалық тұрғыдан алғанда холестеринге бай бұл тағамның қандағы холестерин деңгейіне әсері аз, тіпті елеусіз екендігі туралы мықты дәлелдерге қарамастан, бұл мифке әлі сенетіндер бар ». Жұмыртқаны тұтынуды шектеу қажеттілігі туралы қате, бірақ күшті мәлімдемелер 1970 жылдары пайда бола бастады және, өкінішке қарай, тым ұзақ өмір сүрді. Көптеген зерттеулер жұмыртқаның әлемдегі ең тамаша тағам ретіндегі құндылығын растады. Ал ең қоректік бөлігі – сарыуызы. Финляндиядағы мыңнан астам адамға жасалған осыған ұқсас зерттеу 2016 жылы American Journal of Clinical Nutrition журналында жарияланған. Тұтас жұмыртқаның құрамында зиянсыз холестериннен басқа барлық маңызды аминқышқылдары, сондай-ақ көзді қорғайтын дәрумендер, минералдар мен антиоксиданттар бар. Сондай-ақ жұмыртқада, әсіресе жүктілік кезінде мидың дұрыс жұмыс істеуі үшін маңызды холиннің көп мөлшері бар. Тамақ мәзірінен ақуыз омлетін көргенде, менің денем түршігіп кетеді. Жұмыртқаның пайдасын айтатындар көбірек назар аударта алса деп ойлаймын! Тамақтануда жұмыртқаны көп ұсынатынымды көресіз. Өтінемін, бұл өнімнен еш қорықпаңыз. Жұмыртқа – бұл күнді дұрыс бастаудың және қандағы қанттың дұрыс теңгерімін қамтамасыз етудің ең жақсы тәсілдерінің бірі. Бұған қоса, жұмыртқа қосып, көп тағам әзірлеуге болады.
Жұмыртқа кез келген түрінде – қуырылған, пашот, қайнатылған немесе әртүрлі тағамға қосылғаны болсын ең ыңғайлы өнім саналады. Ашығу Ең дұрысы, бағдарламаның алғашқы аптасын бір күндік ашығудан бастау керек. Бұл маңыздылықты арттырудың, организмнің қуат көзі ретінде майды пайдалануға және дене мен мидың саулығына пайдалы биохимиялық заттарды өндіруге өтуін жылдамдатудың тамаша тәсілі. Көп адам жексенбі күні ашығуды дұрыс санайды ( соңғы тамақты сенбі күні кешке ішіп алады ), содан кейін дүйсенбі күні таңертең диетаны ұстауға қайта кіріседі. Сіз соңғы тамақты жұманың кешінде жеп алып, бағдарламаны жексенбі күні таңертең бастауыңызға болады. Ашығудың жоспары қарапайым ғана: ешқандай тамақ ішпейсіз, есесіне 24 сағат бойы көп мөлшерде сұйықтық ішесіз. Кофеин де болмайды. Егер сіз қандай да бір дәрі-дәрмек ішіп жүрген болсаңыз, оларды қабылдауды жалғастыра беріңіз ( егер ол диабетке қарсы препарат болса, алдымен дәрігермен кеңесіп алу керек ). Егер сіз ашығуды ұнатпасаңыз, жаңа тамақтану түріне дайындық барысында бірнеше күн көмірсулардан бас тартуыңызға болады. Сіздің организміңіз оған қаншалықты құмар болса, соғұрлым бұл тәуелділіктен құтылу қиын болады.
Тамақтан глютенді алып тастауға келетін болсақ, мен пациенттерімнің одан бірден бас тартқанын қалаймын, сондықтан тамағыңыздан глютеннің барлық көздерін толығымен алып тастауға тырысыңыз, сонымен қатар басқа көмірсуларды тұтынуды да азайтыңыз. Организмі көмірсуларға тәуелсіз адамдар ұзақ уақыт бойы ашыға алады, кейде тіпті бірнеше күн аштыққа да шыдай алуы мүмкін. Егер сіз өмір бойы осы диетаны ұстауға шешім қабылдасаңыз және оның әсерін ашығу арқылы күшейткіңіз келсе, жетпіс екі сағаттық ораза ұстап көруіңізге болады ( дәрігермен кеңесіп, денсаулық жағдайларыңызды ескеру керек ). Мен жылына кем дегенде төрт рет ашығуды ұсынамын, жыл мезгілдерін ауыстырып тұру – біраз уақыт тамақтанудан бас тартуға таптырмас кезең. МАҚСАТ Бұдан бұрын жазғанымдай, жеңіл кетоз күйінде организм оянады. Таңғы асты ішпей қойсаңыз, бұл күйді түскі асқа дейін бірнеше сағат бойы сақтауға болады. Аптасына бір немесе екі рет таңғы асты ішпей көріңіз. Бұл өзгерісті тездетуі мүмкін. Есіңізде болсын, сіздің мақсатыңыз осы төрт апта бойы жеңіл кетозда болу, содан кейін айына бір немесе екі рет циклді бастап, тоқтатып көруге болады. Кетозды тоқтату үшін көмірсулар тұтыну мөлшерін екі күн қатарынан көбейтіңіз, мысалы, сенбі және жексенбі.
Өңделген қантты емес, пайдалы көмірсуларды қолданыңыз, мысалы, тұтас жемістер мен күріш тұтынсаңыз болады. АЛҒАШҚЫ АПТА: ТАМАҚҚА НАЗАР АУДАРАМЫЗ Сіздің асүйіңізде қажетті азық алынып, тәртіп орнаса, енді жаңа нұсқауларға сәйкес тағам дайындауға дағдыланатын уақыт келді. Келесі тарауда мен сізге бірінші аптаның күнделікті мәзірін ұсынамын, ал қалған үш апталық тамақтануды сол үлгіге қарап өзіңіз жоспарлап алуыңызға болады. Басқа диеталардан айырмашылығы, мұнда калорияларды санау, майды тұтынуды шектеу талап етілмейді және көп жеп қоямын деп те алаңдамайсыз. Өзіңіз-ақ үлкен тәрелке мен тиісті мөлшеріңізді ажырата алатыныңызға сенімдімін. Сондай-ақ сізден қанша қаныққан және қанықпаған майды тұтынатыныңыз туралы үнемі ойлануды да сұрамаймын. Диетаның мұндай түрінің артықшылығы оның « өзін-өзі реттеуі »: сіз артық тамақ жеп қоймайсыз, бірақ қайтадан тамақтанғыңыз келгенге дейін бірнеше сағат бойы тоқтық сезіліп тұрады. Организм тек көмірсуларға сүйенетін болса, оны глюкоза-инсулиндік сырғанақта жүр деп айтуға болады. Қандағы қант деңгейі төмендеп кеткен кезде қатты қарныңыз ашады, содан кейін қысқа мерзімді тоқтық сезімі болады. Ал егер майы көп және көмірсуы аз диетаны ұстасаңыз, сіз мүлдем басқа әсер аласыз.
Бұл сізді үнемі тамақ ішкіңіз келіп тұрудан және кешке қарай басыңыз істемей қалудан құтқарады. Бұл сізге калорияларды автоматты түрде бақылауға ( тіпті олар туралы ойламай-ақ ), майды көбірек пайдалануға, ойланбай тамақтана беруді тоқтатуға мүмкіндік береді ( мысалы, көп адам қандағы қанттың ретсіз көтерілуімен күресемін деп өзі байқамастан күніне қосымша 500 калория қосып алады ) және еш қиындықсыз ақыл-ой сергектігін арттырады. Күні бойы көңіл-күйдің құбылмалылығымен, бастың мәңгіріп тұруымен, әлсіреп, шаршаумен қоштасыңыз. Енді сіз өзіңізді мүлдем басқаша сезінетін боласыз. Осы ай мен келесі кезеңнің арасындағы жалғыз айырмашылық – сіз көмірсулар тұтынуды шектеуге тырысасыз. Бірінші талап: көмірсулар қабылдауды төрт апта бойы күніне 20-25 грамға дейін азайту. Содан кейін бұл мөлшерді күніне 30 грамға дейін жеткізуге болады. Төрт аптадан кейін диетаңызға кейбір көмірсуларды қосу нан мен макарон өнімдеріне қайта ораласыз дегенді білдірмейді. Сіз кейбір орташа мөлшерде тұтынуға болатын тағамдарды қосасыз, мысалы, тұтас жемістерді, глютенсіз дәнді дақылдарды және бұршақтарды жейсіз. Өзіңіздің қанша жеп жатқаныңызды қайдан білесіз? Бір тағамның құрамындағы көмірсулардың ( граммен ) мөлшері көрсетілген менің уеб-сайтымдағы ( DrPerlmutter.com ) тағамдық анықтамалықты пайдаланыңыз.
Егер сіз осы кітаптағы мәзір мен рецептілерді ұстанатын болсаңыз, жақын арада көмірсуы аз тағамның қандай екенін түсінесіз. Ал талшық туралы не дейміз? Көптеген адам егер нан мен « талшыққа бай » бидай өнімдерін тұтынуды тоқтатып тастасаңыз, организм үлкен шығынға ұшырайды деп уайымдайды. Бұл қате түсінік. Егер сіз бидайдан алынатын көмірсуларды жаңғақтар мен көкөністерден алынған көмірсулармен алмастырсаңыз, тұтынған тағамдық талшықтың деңгейі шынымен артады ( және таза көмірсулар мөлшері азаяды ). Сіз организміңізге бұрын жетіспейтін барлық қажетті дәрумендер мен қоректік заттардың жеткілікті мөлшерін ала аласыз. Көмірсудары аз диета бойынша нұсқаулар кеңінен таралғандықтан, қазір азық-түлік жапсырмаларында көбірек ақпарат беріле бастады. Жалпы, көмірсулар құрамы ғана емес, сонымен қатар « таза көмірсулар » мөлшері де көрсетіледі. Бұл сандар тағамның түріне байланысты айтарлықтай өзгеруі де мүмкін. Мәселенің неден екенін есіңізге түсіре кетейін. Есіңізде болса, талшық та көмірсулардың бір түрі, бірақ ол қандағы қантқа немесе инсулин реакциясына әсер етпейді. Сондықтан таза көмірсуларға назар аудару толығымен қисынды. Дәл осы талшықты шегергеннен кейінгі қалған көмірсулар қант деңгейіне де, сәйкесінше, инсулин реакциясына да әсер етеді. Мысал келтіріп көрейік.
Шағын сәбіздің порциясында барлығы шамамен 6 г көмірсу бар. Дегенмен тұтас сәбізде талшық бар және бұл порцияда ол шамамен 2-3 г болады. Сәйкесінше, таза көмірсулар 3-4 г болады. Айырмашылықты түсіну өте маңызды, мысалға, жеміс шырынын алайық. Бір стақан кәдімгі апельсин шырынында 25,8 грамм көмірсу бар, бірақ талшық мөлшері 0,5 грамм ғана, сондықтан 25,3 грамм таза көмірсу мөлшері қандағы қант пен инсулин реакциясына айтарлықтай әсер ету үшін жеткілікті болады. Әрине, жалпы көмірсулар мөлшері мен таза көмірсулар арасындағы айырмашылық талшықтың жалпы көлемін көрсетеді. Айырмашылық неғұрлым көп болса, ол өнім сіздің денеңіз бен миыңыз үшін соғұрлым пайдалы болады. Мүмкін, сіз бағдарламаны орындау барысында тамақтану журналын жүргізу пайдалы деп ойларсыз. Өзіңізге ұнаған рецептілерді және әлі де проблема тудыруы мүмкін деп ойлайтын тағамдарды жазып алыңыз ( мысалы, күнжіт тұқымын жеген сайын асқазаныңыз бұзылып немесе басыңыз ауырады деген сияқты ). Кейбір адамның осы диетаға енгізілген тағамдарға сезімталдығы болуы мүмкін. Осылай глютенге төзімсіз адамдардың шамамен 50 % -ы сүт өнімдеріне сезімтал. Бір қызығы, ғалымдар кофенің глютенмен айқас реакциясы болатынын да анықтады.
Егер осы диетаға ауысқаннан кейін өзіңізден қандай да бір кінәрат сезінсеңіз, қандай тағамдардың глютенмен айқас реакциясы болатынын анықтауға көмектесетін арнайы талдау қажет болады ( толығырақ білу үшін менің уеб-сайтымды қараңыз ). Талдау мына тізімдегі өнімдерге реакцияны анықтайды: амарант қарақұмық ашытқы киноа қарасора кофе күнжіт сүт өнімдері сұлы бидай күріш сорго соя спельта сарысу тапиока теф шоколад жұмыртқа Бағдарламаның алғашқы үш аптасында тек үйден тамақтануды ұсынамын, осылайша сіз өзіңіздің диеталық жоспарыңызды сақтауға көңіл бөле аласыз. Осылай сіз үйден тыс жерде болған кезде дұрыс тамақты таңдап алуға үйренесіз. Сонымен қатар осы үш аптаның ішінде сіздің енді қажетсіз тағамды жегіңіз келмейтін болады, демек, сырттан тамақтану кезінде көмірсуларға толы мәзірді оқығанда өзіңізді көрсеқызарлықтан сақтап қала аласыз. Бірінші аптада сіз тамақтанудың жаңа әдеттерін игеруге назар аударуыңыз керек. Сіз менің рецептілерімді, соның ішінде 7 күндік тамақтану жоспарының үлгісін пайдалана аласыз, немесе негізгі нұсқауларды басшылыққа ала отырып, өзіңіз әзірлеуіңізге де болады. Мен қарапайым идеялар жинағын әзірледім және сізде таңдау болу үшін оларды тамақ ішумен салыстырып қарадым ( мысалы, таңғы ас, түскі ас немесе кешкі ас ). Әрбір тағамда пайдалы майлар мен ақуыздар болуы керек.
Бұршақ, жүгері, қызылша, картоп, тәтті картоп, сәбіз және пастернактан басқа көкөністерден шектелудің қажеті жоқ. Егер сіз бірінші аптада ұсынылған тамақтану бағдарламасын ұстанатын болсаңыз, онда әрі қарай өз тағамыңызды дайындау сіз үшін ешқандай қиындық тудырмайды. ЕКІНШІ АПТА: ЖАТТЫҒУЛАРҒА НАЗАР АУДАРАМЫЗ Күніне кем дегенде 20 минут уақытыңызды бөліп, аэробикалық жаттығулар жасауға тырысыңыз. Осы аптаны пайдаланып, жүрегіңіздің соғуын тыныштық күйдегіден 50 % -ға жылдамдататын, өзіңізді рақатқа бөлейтін жаттығулар режимін жасап алыңыз. Есіңізде болсын, сіз бүкіл өміріңіз үшін қажетті жаңа әдеттер жасап жатырсыз және бірден қажып, зорығып кеткіңіз келмейді. Бірақ екінші жағынан, физикалық жаттығулар тым ыңғайлы болмауы да керек, қанша дегенмен ол организмді ынталандыруға, денсаулықты жақсартуға және ми қызметінің уақытын ұзартуға арналған. Ең жақсы нәтижеге жету үшін жүрек пен өкпеңізге салмақ түсіруге тырыса отырып, жаттығуды күніне бір рет жасауыңыз керек. Зерттеулер көрсеткендей, аптасына бірнеше рет жүйелі түрде спортпен шұғылданатын, дене шынықтырумен айналысатын немесе жай ғана серуендейтін адамдар жүрек-қан тамырларының жұмысын жақсартып, дене салмағын бақылап қана қоймайды, сонымен қатар миын атрофиядан сақтай алады.
Сонымен қатар олар ми ауруларының негізгі қауіп факторлары – семіздік пен қант диабетінің ықтималдығын азайтады. Егер сіз бір орында көп отыратын болсаңыз, таза ауада серуендеуге күніне 20 минут уақыт бөліңіз, күнделікті күн тәртібіңізге қарай жүру уақытын біртіндеп арттырыңыз. Сонымен қатар сіз жылдамдықты арттыру арқылы немесе тауға өрмелей отырып, жаттығудың қарқындылығын арттыра аласыз. Сіз екі қолыңызға екі килограмдық гантельдерді алып, жаяу жүру кезінде иық бұлшықетін ( шынтақты бүгетін бұлшықет ) жаттықтыра аласыз. Егер сіз белгілі бір белсенділік режимін дайындап алған болсаңыз, аптасына кемінде бес күн жаттығу жасай отырып, жаттығу уақытын кем дегенде жарты сағатқа арттыруға бола ма деп ойланыңыз. Енді сізде жаңа нәрсені байқап көруге тамаша мүмкіндік бар. Мәселен, топтық спорттық жаттығуларға қатысыңыз немесе ескі велосипедтің шаңын сүртіп, алып шығыңыз. Сізге жаттығу залына бару міндетті емес, жай ғана видеоны қосып қойып, жаттығуларды үйде өзіңізге ыңғайлы күйде жасай аласыз. Қандай жаттығу істейтініңіз маңызды емес. Бір нәрсені таңдап алып, сонымен айналысыңыз! Ең дұрысы, жаттығулар жиынтығы жүрекке түсетін салмақты да, күш жұмсайтын жаттығуларды және дененің созылуын да біріктіруі керек.
Бірақ егер сіз жаттығу жасауды енді бастасаңыз, алдымен жүрекке арналған жаттығулардан бастаңыз, содан кейін бірте-бірте күштік жаттығу мен созылуды қосыңыз. Күштік жаттығуларға спорт залдарындағы классикалық жаттығу жабдықтары жақсы көмектеседі, ал егер йога және пилатес бөлмелерінде жаттығатын болсаңыз, өз дене салмағыңызды пайдалануға болады. Бұл сабақтарда әртүрлі созылу жаттығуларын жиі ұсынады, бірақ икемділікті дамыту үшін бұл сабақтарға қатысу міндетті емес. Сіз көптеген жаттығуды өз бетіңізше, тіпті теледидар алдында тұрып та жасауыңызға болады. Тұрақты жаттығу режимін жасап алғаннан кейін күнделікті режимді жаттығудың түрлері бойынша құруға болады. Мысалы, дүйсенбі, сәрсенбі және жұма күндері велотренажермен бір сағат жаттығып, сейсенбі мен бейсенбіде йогаға уақыт бөліңіз. Сенбіде достарыңызбен серуендеуге немесе бассейнге шомылуға барасыз, ал жексенбіде демаласыз. Мен сізге күнтізбе бойынша дене шынықтыру жаттығуының кестесін жасауды ұсынамын. Кейде дене шынықтырумен толық айналысуға мүлдем уақыт таппайтын күндер де болады. Күні бойы бірнеше минуттық жаттығуға қалай уақыт табуға болатынын ойлап қарастырыңыз. Барлық зерттеулер 10 минуттық үш бөлек жаттығудың пайдасы 30 минуттық бір жаттығудың пайдасымен тең екенін көрсетеді. Мұндай жағдайларда физикалық белсенділікті кішкене бөліктерге бөлу жеткілікті. Сонымен қатар жаттығуларды басқа жұмыстармен біріктіре орындауға болады.
Мысалы, серуендеу кезінде әріптесіңізбен кездесу немесе кешке теледидар көру кезінде созылу жаттығуын жасау. Мүмкіндігінше көп отырмауға тырысыңыз. Телефонмен сөйлескен кезде жаяу жүріңіз, лифтімен емес, баспалдақпен көтерілуге тырысыңыз, көлігіңізді кеңсенің кіре берісінен алысырақ қойыңыз. Күні бойы неғұрлым көп қозғалсаңыз, соғұрлым миыңызға пайдалы болады. ҮШІНШІ АПТА: ҰЙҚЫҒА НАЗАР АУДАРАМЫЗ Тамақтану мен физикалық белсенділікке байланысты жаңа әдеттерді жалғастыра беріңіз және осы аптадан бастап ұйқы гигиенасына назар аударыңыз. Қазір сіз екі апта бойы бағдарлама бойынша өмір сүріп жүрсіз және сіздің ұйқыңыздың сапасы айтарлықтай жақсаруы керек. Егер сіз алты сағаттан аз ұйықтайтын болсаңыз, ұйқы уақытын кем дегенде жеті сағатқа дейін арттырыңыз. Гормоныңыздың қалыпты болуын қаласаңыз, жеті сағат ұйықтаңыз. Түнде қалай жақсы ұйықтауға болатыны туралы бірнеше кеңес берейін. Әдетке айналдырыңыз. Ұйқы саласының сарапшылары түн сайын өзімізге пайдалы дұрыс демалуды қамтамасыз етудің кез келген тәсілін ұйқы гигиенасы деп атағанды ұнатады. Аптасына жеті күн, жылына 365 күн шамамен бір уақытта ұйықтап, сол кезде ояныңыз. Дәл осылай ұйықтауға да дайындалыңыз. Бұған кітап оқу, жылы ванна қабылдау, шөп шайын демдеп ішу сияқты организмге демалатын уақыт келді дегенді хабарлайтын әрекеттерді жатқызуға болады.
Біз мұны балаларға үйретеміз, бірақ ұйқыға байланысты рәсімдерді өзіміз көбінесе елемейміз. Бірақ ол шынымен де біздің демалуға бейімделуімізге көмектесетін керемет рәсімдер. Мазасыз ұйқының себептерін анықтаңыз және түзету енгізіңіз. Бұл рецепті бойынша берілетін дәрілерден кофеинге, алкоголь мен никотинге дейінгі кез келген нәрсе болуы мүмкін. Кофеин де, никотин де стимуляторлар. Әлі темекі шегетіндер зиянды әдетінен құтылу жоспарын жасау керек. Никотин медицинаға белгілі барлық аурулардың даму қаупін арттырады. Кофеинді күндізгі сағат 14.00-ден кейін тұтынбауға тырысыңыз. Бұл уақытта сіздің түнгі ұйқыңызға кедергі жасамас үшін организм оны өңдеуі тиіс. Бірақ кейбір адамдар кофеинге өте сезімтал келеді, сондықтан түстен кейін кофе ішпегеніңіз немесе кофеині азырақ сусындарға көшкеніңіз дұрыс. Ішіп жүрген дәрі-дәрмегіңіздің ұйқыңызға қандай әсері барын білу үшін дәрігермен немесе фармацевтпен кеңесіңіз. Есіңізде болсын, көптеген рецептісіз алынған дәрі-дәрмектердің құрамында ұйқыны бұзатын ингредиенттер болуы мүмкін. Мысалы, бас ауруына қарсы кейбір танымал дәрілердің құрамында кофеин бар. Алкоголь қолданғаннан кейін бірден седативті әсер бермесе де, содан кейін организмнің өңдеу барысында алкогольді ыдырататын ферменттердің бірі ұйқыға кедергі келтіруі мүмкін. Сонымен қатар алкоголь адреналиннің бөлінуін тудырады және мидағы ұйқыны шақыратын маңызды химиялық зат – серотониннің өндірісін бұзады.
Кешкі ас уақытын дұрыс жоспарлаңыз. Тойып алып немесе ашқарынға ұйықтау ешкімге де ұнамайды. Сондықтан кешкі ас пен ұйықтау уақытының арасында шамамен үш сағат үзіліс болатындай етіп жоспар құрыңыз. Сондай-ақ кейбір тағамдық ингредиенттерді қорыту қиын болуы мүмкін екенін есте сақтаңыз. Бұл мәселе де әр адамға әртүрлі әсер етеді. Тәртіппен тамақтаныңыз. Тұрақты тамақтану кестесін құрыңыз. Осылайша сіз тәбетке байланысты гормондарды тежей аласыз. Тамақты ұзақ уақыт кешіктіріп ішу гормондардың жұмысын бұзады, бұл жүйке жүйесін қоздырады, кейінірек ұйқыға да әсер етеді. Ұйықтар алдында жүрек жалғап алыңыз. Түнгі гипогликемия ( түнгі уақытта глюкозаның төмен болуы ) ұйқысыздық тудыруы мүмкін. Қандағы қант деңгейінің тым төмен болуы миды аштық сезімін сезінуге мәжбүрлейтін гормондардың бөлінуін тудырады. Бұл мәселені болдырмау үшін ұйықтар алдында тамақ ішіп алуға тырысыңыз. Табиғи ұйқы катализаторы саналатын амин қышқылы – триптофанға бай тағамдарды таңдаңыз. Оларға күркетауық, сүзбе, тауық еті, жұмыртқа мен жаңғақтар ( әсіресе бадам ) жатады. Көп тамақ жеп қоймаңыз, порцияның мөлшерін қадағалаңыз. Бір уыс жаңғақ қажетті мөлшер болуы мүмкін. Ұйықтар алдында үш жұмыртқадан күркетауық етін қосып пісірген омлетті жеуге болмайды. Ақылдырақ болыңыз! Күтпеген стимуляторлардан сақ болыңыз.
Кофенің қуат беретінін білесіз, бірақ құрамында кофеині бар өнімдер бүгінде көп кездеседі. Егер сіз менің бағдарламамды ұстанатын болсаңыз, олармен кездесуіңіз екіталай. Сонымен қатар бояғыштар, дәмдеуіштер сияқты кейбір тағамдық ингредиенттер мен тазартылған көмірсулар да стимулятор ретінде әрекет ете алады, сондықтан олардан аулақ болу қажет. Қолайлы орта жасаңыз. Жатын бөлмеде ми мен көзді қоздыратын электронды құрылғыларды сақтауға болмайтынын сіз жақсы білесіз. Дегенмен адамдар осы негізгі ережені үнемі сақтай бермейді. Сіздің жатын бөлмеңіз ұйқыға кедергі келтіретін техникадан азат ( мысалы, теледидар, компьютер, телефон және т.б. Жататын төсек ыңғайлы, ал төсеніш жұмсақ және жайлы болуы керек. Шамдардың күңгірт болғаны жөн. Ұйқыға қарай баптаныңыз ( төсек қатынасы болуы да мүмкін, себебі ол да сізді ұйқыға жетелейді, бірақ бұл мүлдем басқа әңгіме ). Ұйықтататын дәрілерге әуес болмаңыз. Әрине, бір рет қолданғаннан өліп қалмассыз. Бірақ үздіксіз пайдалану қиындық тудыруы мүмкін. Сіздің мақсатыңыз – ешқандай қосымша көмексіз тұрақты, дұрыс ұйқыға қол жеткізу. Мен қазір құлаққа арналған тығын немесе көзді көлегейлейтін маска туралы айтып отырған жоқпын, мен бұл құралдарға оң көзқарастамын.
Менің әңгімем рецепті бойынша және рецептісіз берілетін ұйықтататын дәрілер, мысалы, дифенгидрамин және доксиламин сияқты седативті антигистаминдерді қамтитын препараттар туралы болмақ. Олар адамды тәуелді етпейді деп мәлімделгенімен, бәрібір психологиялық тәуелділік тудыруы мүмкін. Ұйқыны табиғи жолмен реттеген дұрыс. Сіз жақсы ұйықтап жүрмін деген ойда болсаңыз да, ұйқыны зерттеу процедураларын қарастырғаныңыз жөн. Ваннаға арналған заттар мен косметикалық құралдар туралы Үшінші аптада ұйықтауға назар аударудан басқа, ваннада пайдаланатын барлық нәрселерді түгендеу керек. Глютен бүгінгі күні көптеген тағамда кездеседі, ол организмге ең үлкен организміміз – тері арқылы кездейсоқ еніп кетуі мүмкін. Күнделікті қолданатын косметика мен гигиеналық өнімдерге, мысалы, сусабындар, кондиционерлер мен шашқа арналған басқа да өнімдерге назар аударуымыз қажет. Сізге глютенсіз өнімдер ұсынатын брендтерді іздеу қажет болуы да мүмкін. Қандай да бір күмәніңіз болса, әлде өнімнің таңбалауынан оның құрамында глютеннің бар-жоғын біле алмасаңыз, өндірушіге немесе компания өкіліне хабарласыңыз. ТӨРТІНШІ АПТА: БӘРІНІҢ БАСЫН БІРІКТІРЕМІЗ Осы кезде сіз жаңа өмір салтын игеріп алған шығарсыз және үш апта бұрынғыға қарағанда, өзіңізді әлдеқайда жақсы сезінетін боларсыз. Сіз астық өнімін жеу мен дұрыс таңдау жасаудың арасындағы айырмашылықты түсіне білдіңіз. Ұйқыңыз жақсарды және физикалық белсенділігіңіз тұрақтанды.
Әрі қарай не істеу керек? Егер сіз әлі де айтарлықтай жетістікке жеткен жоқпын деп ойласаңыз, уайымдамаңыз. Барлығымыздың да әлі жетілдіре түсуді қажет ететін, кем дегенде бір әлсіз тұсымыз бар. Бәлкім, сіз күн сайын кешкі сағат 10-да ұйықтау, қажетсіз тағамның ырқына қарсы тұру немесе жаттығуға уақыт табу қиынға соғатын адамның қатарында шығарсыз. Жаңа өміріңіздің ырғағын табу үшін осы аптаны сәтті пайдаланыңыз. Өзіңізге қай тұстағы өзгерістердің қиын екенін анықтаңыз және оны түзету жолдарын іздеңіз. Төменде сізге қажет болуы мүмкін кейбір кеңестер берілген. Әр аптаны алдын ала жоспарлаңыз. Кейде мақсат, міндеттер мен кездесулерді ескере отырып, келесі аптаны демалыс күндері тыныштық кезде жоспарлап қойған дұрыс. Жаттығуға уақыт табу қиын болатын ауыр, қарбалас күндер туралы ұмытпаңыз және барлығын тығыз күн тәртібінен жаттығуға уақыт бөле алатындай етіп ұйымдастыруға тырысыңыз. Күнделікті ұйқы аймағын жоспарлаңыз, сіз үнемі бір уақытта төсекке жатуыңыз керек екенін есте сақтаңыз, бұл бұлтармас ереже болуы тиіс. Апталық мәзірді, әсіресе түскі және кешкі астарды ертерек жоспарлаңыз. Көп адам таңғы асқа қатысты әдеттерін сирек өзгертеді, бірақ олар жұмыста болғанда түскі аспен үйге аш оралғанда кешкі ас кезінде асығыс шешімдердің құрбаны болады.
Үйіңізге кеш қайтып, тамақ дайындауға күшіңіз жетпейтін күндер болатынын ескеріңіз. Әрдайым қосалқы жоспар болуы керек. Сатып алатын заттардың тізімін жасаңыз. Дүкенге күн сайын барсаңыз да, аптасына бір рет қана бас сұқсаңыз да, әрқашан қолыңызда тізім болуы керек. Бұл тиімділікті қамтамасыз етумен қатар, жоспарсыз саудадан сақтандырады. Әйтпесе тамақ пісіріп жеу үшін не сатып алған дұрыс екенін ойлап, ұзақ уақыт бойы жүріп қаласыз. Дүкеннің табиғи күйіне барынша жақын өнімдер орналасқан бөлімінде сауда жасауға тырысыңыз. Өңделген және алдын ала қапталған тағамдар сататын бөлімнен аулақ жүріңіз. Сонымен қатар қарныңыз аш кезде дүкенге бармаңыз: тұзы мен қанты шамадан тыс мөлшердегі қажетсіз тағамды қалай сатып алғаныңызды байқамай қаласыз. Есіңізде болсын, жаңа піскен тағамдар, әрине, мұздатылмаған болса, үш-бес күн ғана сақталады. Егер сіздің отбасыңыз үлкен және мұздатқышыңызда орын көп болса, айына бір рет көтерме дүкенге барып, ет, құс және мұздатылған көкөністерді сол жерден сатып ала аласыз. Қайта қарауға жатпайтындардың тізімін жасаңыз. Бейсенбі күні түстен кейін жақын маңдағы фермерлер базарына баратын ниетіңіз болса, күнтізбеңізге жазып қойыңыз да, оны қайта қаралмайтын элемент ретінде белгілеңіз.
Егер сіз йога клубына баруды армандап жүрсеңіз, оған да біраз уақыт бөліп, арманыңызды орындаңыз. Өзгермейтін мақсаттар қою жалқауланған кезде сылтау айтудан немесе басқа жұмысым бар деу арқылы өзіңізді ақтап алудан аулақ болуға көмектеседі. Бұл сондай-ақ сіздің әлсіз жақтарыңызды нығайтудың тамаша тәсілі. Аптаны жоспарлау кезінде басымдықтарды белгілеп қана қоймай, оларды нақты орындау маңызды! Технологияларды пайдаланыңыз. Біздің заманымызда күнделікті өмірді жеңілдететін технология жетістіктері жетерлік. Мақсаттарыңызға жетуге және өміріңіздің өзіңіз қалаған ырғақта болуға көмектесетін интернет пен жоғары технологиялық қосымшаларды неліктен пайдаланбасқа? Мысалы, әртүрлі әрекеттерді/белсенділікті, олардың параметрлері мен денсаулыққа қатысты көрсеткіштерін бақылай алатын қосымшалар нарығы соңғы бірнеше жылда күрт көбейіп кетті. Түнде қалай ұйықтағаныңызды, қанша шақырым жүргеніңізді және тіпті қаншалықты жылдам тамақтанғаныңызды анықтайтындары да бар. Олардың кейбіреулері смартфондарға енгізілген, тағы басқалары белгілі бір құрылғылармен, мысалы, күні бойы дене қозғалысын бақылайтын акселерометрмен бірге орнатылған. Әрине, бұл құралдар барлық адамға бірдей жарамауы да мүмкін, бірақ дәл сізге қажетті салауатты өмір салтын сақтауға көмектесетін бірнеше бағдарламаны таба аласыз. Өзіңізге сәйкес келетінін таңдап алыңыз. Икемді, бірақ тұрақты болыңыз. Бағдарламаға бағынбай, бір сәт босаңсып кетсеңіз, өзіңізді жазғырмаңыз. Бәріміз де адамбыз.
Мүмкін, бүгін сіздің күніңіз емес шығар және спортзалға барудың орнына мәзірі мен ұсынатын өнімдерге жуымайтын мейрамханада достарыңызбен отырғанды жөн көрген боларсыз. Немесе мерекелердің қарсаңында еркінсуге рұқсат етіледі. Азырақ ауытқудан кейін бірден дұрыс тамақтануға оралсаңыз, ештеңе жоғалта қоймайсыз. Ең бастысы, мәңгі адасып кетуге жол бермеу. Өмір салтыңызда жүйелілік болуын ұмытпаңыз. Жүйелілік деген қатып қалудың синонимі емес. Сізге көмектесетін жолмен тамақтану мен жаттығу сізге тек пайдалы болуы тиіс, бұл өзіңе үнемі зорлық жасауға айналмауы керек. Тұрақтылық пен жүйеліліктің өзіңізге ұнайтын нұсқасын табу – бұл табыстың кілті. Менің бағдарламамның қай тұсы сізге сәйкес келетінін, не келмейтінін біліп алсаңыз, оны тұрақты негізде ұстанатындай етіп, өзіңізге бейімдей аласыз. Мотивация табыңыз. Қаладағы он шақырымдық жарысқа қатысу ниетінен бастап, ересек балаларыңызбен Килиманджароны бағындыру арманына дейінгі кез келген нәрсе сізге мотивация болуы мүмкін. Өз денсаулығына қамқорлық жасауға біржола бет бұрған адамдардың әдетте жақсы себептері болады, мысалы: « Менің жігерлі болғым келеді », « Менің ұзағырақ өмір сүргім келеді », « Артық салмақтан арылғым келеді » немесе « Анам сияқты ерте өліп қалғым келмейді » және т.б.
Сіздің көз алдыңызда жалпы бір көрініс пайда болуы керек. Ол салауатты өмір салтын ұстануға ғана көмектесіп қоймайды, уақыт өткен сайын әлсіздікке бой алдырсаңыз, сіздің таңдаған жолыңызға қайта оралуыңызға себеп болады. Кейде кемелдікке қарағанда, ілгерілеу маңыздырақ. Әр адамның күн тәртібі әртүрлі, бірақ белгілі бір үлгілер бар. Төменде бір күннің қалай өтуі мүмкін екендігіне мысал келтірілген. Ұйқыдан тұру, серуендеу 6:30 Таңғы ас ішу 7:00 Жүрек жалғау 10:00 Түскі ас ( бірге ала кету ) 12:30 Жиырма минуттық серуен 13:00 Жүрек жалғау 16:00 Спортзал 17:45 Кешкі ас 19:00 Серуендеу 19:30 Ұйқыға жату 22:30 Үйден тыс тамақтану Төртінші аптаның соңында сіздің мақсатыңыз – кез келген жерде тамақтануды үйрену. Біздің көбіміз аптасына бірнеше рет үйден тыс жерде, әсіресе жұмыста тамақтанамыз. Әрбір тағамды немесе жүрек жалғарды өзіңіз жоспарлау мен дайындау мүмкін емес, сондықтан мәзірде болуы мүмкін тағамдардан таңдап үйренуді мақсат етіңіз. Өзіңіздің сүйікті кафелеріңіз бен мейрамханаларыңызда сәйкес келетін нәрсеге тапсырыс беруге бола ма, жоқ па, соны көріңіз. Қажеттіліктеріңізді қамтамасыз ете алатын жаңа азық-түлік дүкендерін іздеңіз. Бағдарлама аясында таңдау жасаңыз.
Көкөністермен бірге буға пісірілген балық – тамаша таңдау ( қайнатылған немесе қуырылған картоп пен нанды ұмытыңыз, зәйтүн майы мен сіркесуы қосылған салатқа тапсырыс беріңіз ). Күрделі, көп ингредиенттен әзірленген тағамдардан сақ болыңыз. Ал егер күмәніңіз болса, тағамның құрамы туралы қайтадан сұраған дұрыс. Жалпы алғанда, үйден тыс жерден тамақтануды азайту керек, әйтпесе зиянды ингредиенттерден толығымен арыла алмайсыз. Аптаның көп бөлігінде өзіңіз пісірген тағамды жеуге тырысыңыз. Жанармай құю стансасындағы дүкенге аш күйде бас сұқпас үшін үйден жүрек жалғайтын бір нәрсе ала шығыңыз. Келесі тарауда мұндай тағамның көптеген нұсқалары берілген. Дұрыс тамақтануды түсінгеннен кейін, менің ұсынымдарыма сәйкес түзету енгізе отырып, өзіңіздің ескі рецептілеріңізге оралуға бола ма екен, байқап көріңіз. Асүйдегі кішкене ғана тәжірибе глютенді және қабынуға қарсы ингредиенттері бар классикалық тағамды дәмді, бірақ миға пайдалы тамаққа айналдыра алады. Кәдімгі ұн мен бидайдың орнына кокос ұнын немесе жаңғақты, мысалы, туралған бадам немесе зығыр тұқымы сияқты жаңғақтарды тағамға қосып көруге болады; қанттың орнына тағамды бір шымшым стевия немесе тұтас жемістермен тәттілендіріңіз; ал тазартылған өсімдік майымен пісірудің орнына жақсы сарымайды немесе таза зәйтүн майын қолданған дұрыс.
Ал егер сіз көрсеқызарлықпен жеп қойсаңыз ( жұмыстағы бір қорап тоқаш немесе досыңыздың туған күніндегі торт ), бұл қателіктің ізсіз кетпейтінін есіңізге алыңыз. Егер сіз өзіңізді ұстауға үйренбесеңіз, оның салдары үшін жауап беруге дайын болыңыз. Бірақ астық өнімдерінсіз өмір салты, менің қарапайым пікірімше, ең толыққанды және ең қанағаттанарлық өмір салты екенін есте сақтаңыз. Содан ләззат алыңыз. ОРТАҚ ШЕШІМГЕ КЕЛІҢІЗ Әдеттегідей жаңа әдетті қалыптастыру және оны күнделікті өміріңізге енгізу – өзіңізбен келісімге келу. Сіз тамақтануға деген көзқарасыңызды өзгертсеңіз де, тағамды жаңа жолмен сатып алуды, пісіруді және тапсырыс беруді үйренсеңіз де бәрібір, кейбір сәтте ескі әдеттер қылаң беріп қалады. Мен сіздің ендігәрі қытырлақ қыртысы бар пицца немесе жаңа піскен құймақ жемеймін дегеніңізді күтпеймін. Дегенмен енді біліммен қаруланғаннан кейін сіз организмнің шынайы қажеттіліктерін ұмытпайсыз және әрдайым жақсы өмір сүретініңізге сенемін. Бірақ көбі мұны керісінше істейді! Ұдайы әлсіздікке жол беру әдетке айналып кетуі мүмкін, айталық, аптасына бірнеше рет балмұздақ жеу сияқты. Өзіңізге дұрыс күтім жасамауға әрқашан сылтау табылады. Бізді думанды кештер мен тойларға шақырады.
Біздің пайдалы тамақ дайындауға, жаттығу жасап, ұйқымызды бақылауға жұмысымыздан қолымыз тимейді, уақытымыз, энергиямыз бен ақыл-ой қуатымыз жұмыстан артылмайды. Бұл өмір ғой, сондықтан кейде ымыраға келуге болады. Бірақ мүмкіндігінше 90/10 ережесін ұстануға тырысыңыз. Мүмкіндігінше уақыттың 90 % -да мұнда ұсынылған ұсыныстарға сәйкес тамақтаныңыз, ал қалған 10 % әдеттегідей еркіне жіберуге болады. Егер дұрыс жолдан тым көп ауытқыған сияқты көрінсеңіз, өзіңізді тез « қалпыңызға келтіріңіз ». Бір күн ашығып, содан кейін көмірсуларды күніне 20-25 грамға дейін шектеудің төрт апталық бағдарламасынан өтсеңіз жеткілікті. Бағдарлама салауатты өмір салтын қалыптастырудың негізгі құралы бола алады. Өмір бізге үнемі таңдау жасатады. Мұнда немесе онда? Қазір ме, кейін бе? Қызыл жемпір немесе жасыл? Сэндвич немесе салат? Бұл кітаптың мәні мүмкіндігінше толық өмір сүруге мүмкіндік беретін дұрыс шешімдер қабылдауды үйренуге көмектесу. Мен сізге өміріңізді жақсы жаққа өзгертуді бастау үшін жеткілікті идеялар бердім деп үміттенемін. Денсаулық пен сергек сананың қаншалықты құнды екеніне күн сайын көз жеткіземін. Сондай-ақ мен кенеттен немесе созылмалы аурулар адамның қандай жетістіктерге жеткеніне және оны қаншалықты жақсы көретініне қарамастан, тудыруы мүмкін екенін көремін.
Көп адам үшін денсаулық басты нәрсе емес сияқты, бірақ онсыз ештеңе де маңызды болмақ емес. Мықты денсаулық қана адамның шексіз мүмкіндігін аша алады. Тамақ ми саулығына апарар жол Тамақтану жоспары мен рецептілер Осы тарауда ұсынылатын түрлі идеялар мен рецептілердің көптігі менің диетамды ұстанған кезде сізде таңдау мүмкіндігінің қаншалықты көп екенінің айқын мысалы болады. Сіз көкөністерден, балықтан, еттен, құс етінен және жұмыртқадан жасалатын түрлі салаттар мен тағамдар рецептісін таба аласыз. Ұсынылғандарды негізге ала отырып, қарапайым тағамдарды ойластырып жасауға болады ( мысалы, түскі немесе кешкі асқа көкөністермен балық немесе ет пен жасыл салат жасаңыз, таңғы асқа жұмыртқаны қайнатыңыз, ал жүрек жалғарға бір уыс жаңғақ алыңыз ). Сонымен қатар десерттерге арналған идеялар бар ( иә, оны жеуге рұқсат етіледі! Назар аударыңыз: рецептілерде өнімдердің тағамдық құндылығы көрсетілмейді. Жоғарыда айтқанымдай, бұл кітаптың мақсаттарының бірі – сізді үнемі калорияларды, ақуыздар мен майлардың грамын ( әсіресе қаныққан майды ) санау ауыртпалығынан босату. Мен сізге қалай жеуді ( қайсысынан қанша жегенді ойлап отыру емес ) және не жеу керегін үйреткім келеді.
Егер сіз тамақтану жоспары бойынша берілген нұсқауларды орындасаңыз, онда майларды, көмірсуларды және ақуыздарды тұтыну өздігінен реттеледі. Сіз артық тамақтанбайсыз және аш жүрмейсіз, бұған қоса, сіздің тағамыңыз дене мен ми үшін мүмкіндігінше нәрлі және пайдалы болады. Соңғы онжылдық шамасында біз қолжетімді азық-түліктің алуан түрлілігінің куәсі болып жүрміз. Егер сіз қалада тұратын болсаңыз, кез келген тағам сіздің үйіңізден таяқ тастам жерде сатылуы мүмкін ( бұл жерде түрлі табиғи өнімдер сатылатын базар немесе кәдімгі азық-түлік дүкені туралы сөз болып отыр ). Сатушылармен танысыңыз, олар сізге қай өнімдердің жаңа келгенін және қайдан әкелгенін айтып бере алады. Маусымдық тағамдарды таңдауға тырысыңыз және бұрын қолданып көрмеген нәрселерді тағамыңызға қосудан қорықпаңыз. Қазіргі уақытта сіз барлық жерде ет пен теңіз өнімдерінің экзотикалық түрлерін таба аласыз. Мүмкіндігінше табиғи тағам мен жабайы құстардың етін алыңыз. Егер бірдеңеге күмәніңіз болса, сатушыдан сұраңыз. Қандай сусын ішкен дұрыс? Ең дұрысы, әрине, тазартылған су. Күн сайын салмағыңыздың әр алты килограмы үшін екі жүз грамдық стақанмен тазартылған су ішіңіз. Мысалы, егер сіздің салмағыңыз 66 кг болса, онда күніне шамамен 11 стақан су ішуіңіз керек.
Сондай-ақ шай немесе кофе ( егер сізге кофе жақпайтын болмаса ) ішуге болады, бірақ түстен кейін кофеинді тұтынбау керектігін ұмытпаңыз. Құрамында кофеині бар әрбір сусынды ішкенде қосымша бір-екі стақан су ішіңіз. Мен комбуча ( шай саңырауқұлағының тұнбасы ) ішуді ұсынар едім. Ашытылған қара немесе жасыл шайдың бұл түрінде табиғи пробиотиктер бар. Көбінесе салқын күйінде ұсынылатын бұл сусын ғасырлар бойы энергияны арттыру үшін қолданылған және тек ішек флорасына пайдалы әсер етіп қана қоймай, салмақ жоғалтуға да көмектеседі. Бадам сүті – тамаша таңдау болар еді. Кешкі ас кезінде бір стақан қызыл шарап ішуге болады. Соңғы кездері маған алкоголь туралы сұрақ көп қойылады. Оны бір күні пайдалы десе, келесі күні зиянды деп жариялайды. Басқа зерттеулер көрсеткендей, аз және орташа мөлшердегі алкоголь Альцгеймер ауруы қаупінің төмендеуімен байланысты, ал шамадан тыс ішу бұл қауіпті арттырады. Кофе туралы айтылғандарға да алданып қалмаңыз! Күніне 3-5 кесе кофе ішудің пайдасы қаупінен әлдеқайда артық. Және бұл тек жарыместік қаупін шамамен 65 % -ға азайту туралы ғана емес.
Нәтижелер көрсеткендей, зерттеу барысында негізінен кофе ішетіндерде кез келген себептен болатын өлім қаупі көрсеткіші ең төмен болды, ерлерде өлім қаупі 12 % -ға, ал әйелдерде 7 % -ға төмендеді. Маңыздысы, әйелдердің кофені көп тұтынуы HbA1C және С-реактивті ақуыз деңгейінің төмендеуімен байланысты. Тағы бір жақсы жаңалық, егер сіз құрамында кофеин бар болғандықтан кофе ішпей жүрсеңіз, кофенің өзі онсыз да пайдалы. Кофенің көптеген компоненттері, атап айтқанда, кофеинде болмайтын полифенолдар ми мен денеге пайдалы. Кофе – күшті антиоксидант және BDNF стимуляторы, сонымен қатар ол миға қажетті кетондарды өндіруге қатысады. Сондықтан кофе ішіңіз! Жемістер. Тұтас жемістерді таңдап алып, оларды алғашқы төрт апта ішінде жүрекжалғар немесе десерт ретінде тұтынуға тырысыңыз. Жемісті тәттісіз кілегеймен қосып жеуге болады, оны кокос сүті мен бір шымшым стевия, әлде қантсыз какао ұнтағын қосып блендермен араластырып алып қолдануға да болады. Зәйтүн майы. Зәйтүн майын ( жапсырмасында extra virgin деген жазуы бар, таза табиғи май ) емін-еркін пайдалануыңызға болады. Шын мәнінде, бұл сіздің тағамыңызға пайдалы майларды қосудың және инсульт, жарыместік пен қант диабеті қаупін автоматты түрде азайтудың ең қарапайым әдістерінің бірі.
Тамақ пісірген кезде зәйтүн майын кокос майымен алмастыру керектігін ескеріңіз. Мысалы, кокос майы мен балық, көкөністерді қуыруға немесе таңғы асқа омлет жасауға болады. Жолға нe ала шығуға болады? Уақыт жеткіліксіз болғанда және асүйіңізге жете алмаған кезде, әдетте жұмыста түскі ас ішетін болсаңыз, тамақты үйден ала шығуға тырысыңыз. Тоңазытқышта алдағы уақытта тағамға пайдалану үшін дайындалған мынадай нәрселер болғаны дұрыс: бұқтырылған немесе асылған тауық еті, бұқтырылған ақсерке, грильдегі стейк немесе қуырылған сиыр еті. Контейнерге салат жапырақтары мен туралған шикі көкөністер салып алыңыз, ақуыз қосыңыз, тамақ ішер алдында дәміне қарай дәмқосар салуға болады. Көп супермаркет қазір дайын тағамдар сатады және құрамын көрсетіп жазады, сондықтан сіз не сатып алып жатқаныңызды білесіз. Кейбір желілік дүкендер грильдегі тауық еті немесе лосось және дәмдеуіштер қосылған жасыл бұршақ пен салат сияқты тағамдардан тұратын бірнеше жиынтықтарды ұсынады. Апта бойы өзіңізбен бірге алып кетуге болатын артылған тағамды да ұмытпаңыз. Демалыс күндері осы кітаптағы рецептілер бойынша көбірек пісіріп қойсаңыз дұрыс болады ( артығымен ), артылып қалғаны тағы бірнеше тағам ретінде алып кетуіңізге жеткілікті болады.
Тамақты жақсы жабылатын контейнерлерге салыңыз, кейбірін суықтай жеуге болатын болса, кей тамақты микротолқынды пеште қыздырып аласыз. Мен саяхатқа ылғи авокадо мен консервіленген нерка балығын ала шығамын. Дұрыстап, мұқият таңдай алсаңыз, консервіленген тағам да жолға ала шыққанға оңай тамаша тағам көзі болуы мүмкін. Мысалы, консервіленген қызанақ жаңа піскен өнімге тамаша балама бола алады. Бірақ консервілердің құрамында қант пен натрий қосылыстары сияқты қосымша ингредиенттердің бар-жоғын тексеруді ұмытпаңыз. Консервіленген балық сатып аларда жабайы табиғаттан ауланған балықты таңдаңыз. Құрамында сынаптың жоғары болуы мүмкін болса, ондай балықтан аулақ болыңыз. Жүрекжалғарға қандай тағамдарды таңдау керек? Диеталық бағдарлама аясында ұсынатын тағамдарымның құнарлылығы жоғары болғандықтан ( қандағы қант деңгейін ұстап тұратынын айтпағанда ), әр тамақтану арасында қарныңыз ашып қалмайды, бірдеңе жегіңіз келетіні екіталай. Дегенмен бұл диетада қалауыңыз бойынша жүрекжалғар тамақ ішуге болатынын білгенде қуанатын шығарсыз. Міне, жүрекжалғардың кейбір нұсқалары: Бір уыс шикі жаңғақ ( жаңғақ емес, бұршақты дақылға саналатын жержаңғақты қоспағанда ). Жаңғақтар мен зәйтүн қоспасы да жақсы. Бірнеше кесек қара шоколад ( құрамында какаосы кемінде 75 % -дан аз емес кез келген шоколад ).
Туралған шикі көкөністер ( мысалы, болгар бұрышы, брокколи, қияр, жасыл бұршақ, редис ). Оларды хумусқа, гуакамолеге, тапенад пен жаңғақ майына батыруға немесе ешкі сүтінен жасалған ірімшік қосуға болады. Немесе ашытылған құйма қолданып көріңіз. Бидайсыз жасалған крекерлер мен ірімшік. Құрамында көмірсулары аз. Қуырылып, салқындатылған күркетауық немесе тауық етінің тілімдері. Бұларды қыша немесе авокадодан жасалған майонезге батырып жеуге болады. Авокадоның жартысы. Зәйтүн майын сеуіп, тұз бен бұрыш қосыңыз. Қайнатып пісірген екі жұмыртқа. Аршылған суық асшаяндар, лимон мен аскөк қосылған. Тұтас жидектер мен қанты аз жемістер ( мысалы, грейпфрут, апельсин, алма, қауын, алмұрт, шие, жүзім, киви, қара өрік, шабдалы, нектарин ). Ысталған лосось ( жабайы табиғатта ауланған, фермада өсірілген емес ) немесе рикотта қосылып тұздалған лосось. Кептірілген сиыр еті ( шөппен қоректенетін жануарлардың еті ), күрке- тауық немесе лосось. БІР АПТАҒА МӨЛШЕРЛЕНГЕН МӘЗІР Бұл тарауда мен өз бағдарламам бойынша апталық диета жоспарымның қандай болатынын айтып беремін. Алғашқы басылымдағы барлық рецептілерді сақтап, жаңаларын да қостым.
Ескертпе: қуыруға сарымайды, таза зәйтүн майын ( extra virgin ) немесе кокос майын пайдалануға болады. Өңделген майлар мен пісіруге арналған спрейлерден ( табиғи зәйтүн майынан басқа ) аулақ болыңыз. Егер сізге бірнеше порция қажет болса, рецептідегі азық мөлшерін екі немесе үш есеге көбейтіңіз. Кейбір тағамдардың дайындалуы ұзағырақ, кейбіреулері азырақ уақыт алады, сондықтан алдын ала ертерек жоспарлаңыз және қажет болса рецептілерді араластырып қолданыңыз. Менің уеб-сайтымда басқа да көп рецептілер ұсынылған. Бұл жерден сіз микробиомаға көмектесу үшін диетаңызға қосуға болатын пробиотикалық және пребиотиктерге бай тағамдардың тізімін таба аласыз. Және соңғы айтарым, аптасына екі рет таңғы асты ішпей-ақ қойыңыз, бұл түннен кейінгі кетоз күйін күшейтеді. Төмендегі мәзірде де мен мұны екі рет жасауды ұсынамын. Дүйсенбі Таңғы ас: 30 г чеддер ірімшігі мен қуырылған көп көкөніс ( мысалы, пияз, шпинат, брокколи ) және/немесе саңырауқұлақ қосылған екі жұмыртқадан жасалған омлет. Түскі ас: авокадо қосылған тауық салатымен толтырылған қызанақ. Кешкі ас: шөппен қоректенген малдың етінен жасалған 90 г стейк, қуырылған табиғи тауық еті немесе жасыл жапырақты көкөністермен және сарымсақпен сарымайға бұқтырылған жабайы балық.
Тоқбасар: 100 мл қантсыз кілегей қосылған жаңа піскен жидектер. Сейсенбі Таңғы ас: ішпей-ақ қойыңыз! Немесе зәйтүн майы себілген жарты авокадо және туралған жаңғақ пен жаңа піскен көкжидек қосылған 1 кесе йогурт. Түскі ас: асшаян қосылған грек салаты. Кешкі ас: пергаментке орап пісірілген көкөністер мен лосось. Тоқбасар: 2 шоколад трюфелі. Сәрсенбі Таңғы ас: қысқатолқынды пеште екі минутта пісірілетін фриттата. Түскі ас: тауық еті қосылған фахита. Кешкі ас: 100 мл жабайы куріш пен буға пісірілген көкөніс және шардонемен бұқтырылған балық. Тоқбасар: туралған стевия немесе даршын себілген 1 алма. Бейсенбі Таңғы ас: 30 г ешкі сүтінен жасалған ірімшік қосылған 3-4 тілім тұздалған немесе ысталған лосось және қытырлақ таңғы астың 1 порциясы. Түскі ас: карри қосылған ноқат салаты. Кешкі ас: сарымсақ қосылған майға қуырылған көкөністер мен көк шөптер қосылған баклажан бургері. Тоқбасар: қара шоколадтың 2-3 кесегі. Жұма Таңғы ас: ішпей-ақ қойыңыз! Немесе кокос майына омлет пісіріп жеңіз. Түскі ас: авокадо салаты мен балық қосылған тако. Кешкі ас: лимон қосып грекше пісірілген қозы еті және жасыл бұршақ пен брокколи.
Тоқбасар: шоколад қосылып кокостан жасалған мусс. Сенбі Таңғы ас: бетіне гранола себіліп, бұқтырылған грейпфрут. Түскі ас: хумус қосылған ролл. Кешкі ас: брюссель қырыққабаты мен сиыр етінен жасалған акауши стейгі. Тоқбасар: ерітілген шоколад ( 3 кесек ) құйылған, 150 мл тұтас құлпынай. Жексенбі Таңғы ас: спаржа қосылған, соус құйылған жұмыртқа. Түскі ас: ысталған лосось балығынан дайындалған гаспачо. Кешкі ас: грильде қызанақ қосып пісірілген сардин балығы, руккола мен пекорино ірімшігі. Тоқбасар: 1 ас қасық бадам майы мен 2 кесек қара шоколад.
