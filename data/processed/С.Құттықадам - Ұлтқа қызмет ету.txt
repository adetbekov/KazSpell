Мен мүдделерімнің жүзеге асуын өз еліме қатысты ұлы идеялар табысынан іздеймін, тек Отаныма қызмет ету ғана маған орындалған парыздың терең қанағат сезімін бере алады. Мен өз парызымды өтеймін және оған өле-өлгенше адал боламын... » Ататүрік ЖАУЫНГЕР ЖӘНЕ ҚҰРЫЛЫСШЫ АТАТҮРІК Қалыптасуы 1881 жылдың 12-наурызында, кезінде Осман империясының қол астына қараған Грекияның Салонигінде, елден ерекшелігі жоқ, қарапайым отбасында ұл бала өмірге келіп, оны ата-анасы Мұстафа деп атады. Оны тек атымен атайтын, өйткені, сол заманда түріктердің тегі болған емес. Алайда уақыт өте келе, ол көптеген атақтар алып, әлем оны Мұстафа Кемал-паша Ататүрік ретінде танитын болады. Оны әкесі Әлиреза-бек халықтық жасақ офицері боп жұмыс істеді, сосын писарь болды, ал кейін ағаш саудасымен шұғылданды, дегенмен, онша табысқа жете алмады. Ол өзін османлыға жатқызатын. Бұндай өзін танудың тасасында не жасырынғанын түсіну үшін, Осман империясының бастапқыда өрлеуіне, кейін... құлдырауына ықпал еткен қоластындағылардың ұлттық сана-сезім ерекшеліктеріне тоқталуымыз керек. Қызмет басқыштарымен көтерілу жөнінде Осман жүйесінің өзіне тән ерекшелігі бар: ең бастысы этникалық немесе әлеуметтік шығу тегі емес, қандай адам болса да империя мүддесіне қаншалықты адал қызмет еткеніне қарап бағаланады.
Империя мүддесін сатқандардың кез келгені қатаң жазаланды, тіпті өлім жазасына кесілді. Империя үшін өзін аямағандар мен мұсылман дініне кіргендер сол бойда қызмет баспалдақтарымен жоғары өрледі. Сондықтан өзге ұлттардан өзін әрдайым мемлекетшіл ғып көрсеткендер элитаға көптеп қосылды. Осынау этникалық жағынан ала-ғұла қабатта түріктермен қатар тұрған күрдтер, армяндар, гректер, арабтар, албандар, еврейлер және басқалар өздерін « османлы » ( « османдық » ) деп атайтын. Тіпті этникалық түріктер де өздерін « османлы » деп атағанды тәуір көрді, өйткені бұл әлдеқайда жоғары дәреже саналатын. Анасы – Зүбейда-ханым, қайратты да қайсар әйел, Сало­ник маңындағы Лангаза қыстағында тұратын әйгілі әулеттен шыққан еді. Ол өсіп келе жатқан ұлын Хафиз Мехмет мектебіне берді, алайда отбасындағы өз беделі үшін күрескен әкесі, көп ұзамай басқа мектепке – Шемси мектебіне ауыстырды. Мұстафа 7 жасқа толған кезде аяқ астынан әкесі қайтыс болды. Біраз уақыттан соң Зүбейда-ханым тағы күйеуге тиді. Мұстафа мектепті аяқтаған соң, әке жолымен жүргісі келіп, Салоник қаржы училищесін таңдайды, бірақ сосын оны тастап, « Аскери-Рюштийе » бастауыш әскери училищесіне ауысады.
Артта қалған Осман империясында сирек кездесетін жағдай: озық еуропалық оқыту жүйесі әскери оқу орындарында ғана басымдық көрсететін. Училищеде ол ерекше математикалық қабілетімен жарқырап көзге түседі. Математика мұғалімінің де аты Мұстафа еді, жұрт екеуін шатастырмас үшін ол өзінің сүйікті шәкіртіне « Кемал », яғни, « кемел », « толық жетілген » деген жағымды ат қояды, сол оның есімінің екінші бөлігіне айналады. Дарынды бозбала француз тілінен сабақ беретін Накиюддин-бек Юджекёк мұғалімнің де назарын өзіне аударады. Сол франкофил онымен Ұлы Француз революциясы және Бонапарт Наполеон туралы, демократия мен азаттық туралы емін-еркін сұхбаттасады. Соның ықпалымен Кемал өз бетінше Вольтер, Руссо, Гоббс, басқа да философтар мен ойшылдардың шығармаларын оқиды. Сірә, ол тап сол кезден бастап бонопартизмнің беймаза рухын бойына жұқтырған сияқты. Әскери іс оны көбірек еліктіріп, ол Әскери Академияға түседі, ал одан соң бірден Бас штаб Академиясына тапсырады. Осында оқып жүрген кезде Ке­мал, өзінің жолдастарымен бірге « Ватан », ( « Отан » ) деп аталатын жасырын қоғам құрады, олардың мақсаты – Осман империясының бұрынғы құдыреттілігін қалпына келтіру еді.
Алайда күрес әдістері жайлы көзқарасы қоғамның басқа мүшелерінікімен сәйкес келмей, ол одан шығып, жастүріктер [ 1 ] құрған « Бірігу және прогресс » атты жасырын комитетке қосылады. Оның бүлікшіл көңіл күйі сұлтанның құпия қызметіне аян болып, 1905 жылдың 11-қаңтарында, Академияны аяқтап, капитан шенін алып үлгерместен, Мұстафа Кемал абақтыдан бір-ақ шығады. Оның талантты офицер боларынан үмітті Ака­демия басшыларының табанды түрде араласуы арқасында, бірнеше айдан соң, қамаудан босатады. Алайда ол енді Ос­ман империясының өркениетті еуропалық бөлігіне емес, бір кездері күркіреп даңқы шыққан, ал қазір азиялық шалғай қалаға айналған Дамаскіге жолдама алады. Осылайша Кемал өзінің әскери қызмет баспалдақтарына қадам басады, дегенмен, оның одан арғы әскери-саяси жолын түсіну үшін Осман империясының тарихымен танысу керек. Империяның тарихы XI ғасырда шығыстағы Ұлы қытай қабырғасынан батыстағы Дунайға дейін және оңтүстіктегі Жерорта теңізіне дейінгі орасан зор аумақ түркілер иелігіне қарасты аумақ еді. Ертістен Дунайға дейінгі, Қырымнан Еділ бойындағы Ұлы Бұлғарға дейінгі Ұлы еуразия жазығы Дешті-Қыпшақ, яғни Қыпшақ даласы деп аталатын, өйткені бұнда қыпшақтар басым болатын.
Иран, Ирак, Кіші Азияның үлкен бөлігі, Оңтүстік Кавказ түгелімен оғыздар көсемі Сельджуктің ұрпақтары іргетасын қалаған Сельджук империясына кіретін. Орталық Азияны қыпшақтар мен оғыздар өзара бөліп алды. Осынау орасан зор аймақтар ұлы түрік көсемдерінің арқасында жаулап алынған еді. Тап сол кезде « Араб халқынан – пайғамбарлар, парсылардан – ақындар, ал түріктерден көсемдер шықты » деген мәтел өмірге келді. XIII ғасырда осынау кеңістікке Шыңғысханның төрттен үші түркілерден тұратын, түркі-моңғол жауынгерлері көз тікті. Алайда бұлар моңғол үстемдігін мойындаған « жаңа » түріктер болатын. Алдымен түріктердің бірінші және екінші толқындарының арасында теке-тірес шайқастар жүрді, « ескілердің » басынан бағы тайып, биліктен айрылды, сосын « ескілер » мен « жаңалар » бір-бірімен қандас бауырлар, жаратылысынан одақтас екендіктерін ұқты да бірікті. Нәтижесінде екі түрік империясы ( тек сыртқы түрі ғана моңғолдық саналатын ) – Шыңғысхан ұлы Жошының ұлысында Алтын орда мен Шыңғысхан немересі Хулагудің ұлысында Осман импери­ясы пайда болды. Алайда 1370 жылы саяси сахнада Әмір Темір ( Темірлан ) бой көрсетіп, өз империясын құра бастады.
Оған Орта Азия тарлық етті де, енді ол бастапқыда солтүстікке бағыт алып, 1395 жылы Алтын Орда ханы Тоқтамысты тас-талқан қылды. Сосын – оңтүстікке бет түзеді де 1402 жылы түрік сұлтаны Баязид Найзағай әскерлерін быт-шыт қылып, өзін тізе бүктірді. Сен – қисықсың, мен – ақсақпын » деген мысқылды сөзін Әмір Темір тап сол кезде айтса керек. Әрине, тарих сылдыр сөзді көтермейді, егер Әмір Темір болмаса, Еуропаға қарай жылжи бастаған Осман империясы да, тұғырға қонған Алтын Орда да, Еуропаға екі жақтан шабуыл жасап, оны XV ғасыр басында-ақ жаулап алар еді. Сондықтан қандықол Темірді Еуропаның елден ерекше құтқарушысы десек те болады. Осыдан сон, Фатих атанған ( Жеңімпаз ) II Мехмед, Констан­тинополь атауын Стамбул деп өзгертті ( Ыстанбұл – « бұл астана », яғни « бұл – біздің астанамыз » деген мағына береді ) және оны өз империясының астанасы етті. XVII ғасырдың басында Осман империясы орасан зор аумаққа – Таяу Шығыс, Солтүстік Африка, Еуропаның оңтүстік шығысы, Жерорта теңізінің шығысына ие болды. Қара теңіз бен Азау теңізі оның ішкі теңіздері болатын.
Онымен қоса, Осман сұлтандары мұсылман әлемінің рухани басшылары – халифтер болды. Бірақ, XVII ғасырдың аяғына таман ішкі тоқыраудан және көптеген еуропалық державалардың сыртқы қысымынан Осман империясы әлсірей бастады. XVIII ғасырда Ресей оған соғыс жариялағаннан кейін, Осман империясының күні еңкейіп, батуға айналды да XIX ғасырдың соңында ол шын мәнісінде Еуропаның аграрлық-шикізаттық қалдығына айналды. Барлық іріп-шіри бастаған империялар секілді онда да сатқындық пен сыбайлас жемқорлық салтанат құрды. Жауынгерлік жолы Сирияда Мұстафа Кемалға осы кем-кетіктердің бәрі айқын көрінді және саяси көзқарасының қалыптасуына ықпал етті. Революционерлер II Абдул-Хамид сұлтан режимін құлатып, елге конституциялық монархия орнатты. Осыдан кейін жастары құрдас, албырт та асау, екі жас көсемнің бір-бірімен саяси көзқарастары жараспады, ақыры Мұстафа Кемал комитетті де, жалпы саяси қызметті де мүлде тастап кетті. Осман империясындағы алауыздықты пайдаланып, 1908 жылдың қазан айында Австро-Венгрия Босния мен Герцеговинаны басып алды. Мұстафа Кемал, жастүріктер көсемімен араздығына қарамастан, дереу 100 мыңдық « Іс-қимыл армиясын » құрады және бүлікшілерді быт-шыт қылады. Оның талап етуімен, парламент II Абдул-Хамидті орнынан түсіріп, Конституцияға адал боламын деп ант берген V Мехмедті таққа отырғызады.
Қарулы күштердің Бас штабында қызмет етіп жүрген Мұстафа Кемал, аты-жөнін жасырып, журналист ретінде дереу сол жерге аттанады. Әскери іс-қимылдар орнына жеткесін, ол түрік жауынгерлерін басқаруды өз қолына алады және 1911 жылдың 22-желтоқсанында италиялықтармен шайқаста Тобрук түбінде жеңіске жетеді. Бұл Түркияны Бірінші балқандық соғыста жеңілістен құтқармады: ол Стамбұл мен Шығыс Фракияның азғантай бөлігінен басқа, өзінің бүкіл еуропалық иеліктерінен айырылды. Осыны пайдаланып, жастүріктер 1913 жылдың қаңтарында кезекті төңкерісін жасады да Әнуар паша билікке тағы келді. Бірінші соғыстан соңғы жер бөлісіне көңілі толмаған Болгария, Грекия, Сербия және Черногорияға қарсы әскери іс-қимыл бастайды, Румыния мен Түркия соңғыларға жақтасады. Соғысқа Мұстафа Кемал қатысады, соның арқасында Диметокия мен Эдирнені қайтарып алады. Шайқас біткесін, Мұстафа Кемалға подполковник дәрежесі беріліп, жеңілген Болгарияға әскери атташе қызметіне тағайындалады. Нашар қаруланған, сауатсыз, дұрыс үйретілмеген жауынгерлерді басқаруға тура келсе де, Мұстафа Кемал осы соғыстарда өзін үздік қолбасшы ретінде көрсетті. Осман империясы Германия мен Австро-Венгрия жағында болды. Мұстафа Кемал оны қателік деп есептеді. Қолбасшының - мерейі үстем, ал империяның масқара болуы Ұлыбритания әскери-теңіз флотының сол кезеңдегі министрі Уинстон Черчилль Түркия туралы онша жоғары ой-пікірде емес еді.
Сондықтан ол Стамбұлды, Дарданелла және Босфор бұғаздарын басып алу жөнінде ауқымды операциялар ойластырды. Әскери эскадраны Дарданелла бұғазы арқылы алып өтуге талпыныс ауыр шығын әкелді. Сосын одақтастар Галлиполи түбегі мен Арыбурна мүйісіне десант түсірді. Соңғысында ағылшындар мен француздар Мұстафа Кемал жасақтаған және соның басқаруындағы 19-дивизиямен кездесті. Олар қалай жұлқынып-бұлқынса да г әрекеттеріне тосқауыл қойылды. Бұл түріктердің алғашқы жеңісі еді, сол үшін Кемал пол­ковник шенін алды. Осыдан соң, одақтастар қайда шабуыл жасаса да, Мұстафа Кемал бастаған түрік жауынгерлері соларға қасқиып қарсы тұратын болды. Бірде ол бөлімшелердің бірінен өз жауынгерлерінің бір бөлігі қарсыластарынан қашып бара жатқанын көрді. Кемал оларды тоқтатып, « Не болды? » деп сұрады. Олар оқтары таусылғанын айтады. Сонда ол: « Мен сендерге шабуыл жасауға бұйырмаймын, өлуге бұйырамын! » – деп, кейін жауынгерлердің бәріне нұсқау боп кеткен, әйгілі сөзін қаһарлана айтады. Сарбаздар кейін бұрылады да кескілескен шайқасқа қоян-қолтық кірісіп кетеді. Оның қолбасшы қабілеті, жеке басының батылдығы мен патриоттық сезімі айқын көрінетіні соншалықты, содан бастап осынау тегеурінді бұйрығы үнемі бұлжымай орындалады.
Екі рет Арыбурнада, екі рет Анафталар мен Кірештөбеде тап солай болды, және әрдайым осман әскерлері жеңіске жетті. Сонымен қоса, Мұстафаның да даңқы арта берді. Науқан ортасында ол енді осы бағыттағы барлық түрік әскерлерін басқарады. Одақтастардың экспедициялық корпусы күйрей жеңілді, олардың шығыны: қаза болған және жараланғандар саны – 266 мың, негізінен ағылшындар, ал түріктердің шығыны 230 мың адамға жетті. Қырсық шалған операция 1916 жылдың 9-қаңтарында тоқтатылды. Осынау жеңілістер өкініші әлі күнге британдықтардың өзегін өртейді. Уинстон Черчиллдің өрге домалап бара жатқан тасы ұзақ уақытқа тоқтап, ал оның түріктер жайлы пікірі түбегейлі өзгереді. Кейін Тегеран конференциясында ( 1943 ж. Кемал дивизия генералы ( генерал-лейтенант ) болып, « паша » деген жоғарғы құрметті атаққа және « Стамбұл құтқарушысы » деген лақап атқа ие болды. Дегенмен, осындай әсерлі жетістіктерге қарамастан, басқа майдандардағы жеңілістердің, қабілетсіз басшылық пен сансыз көп жауларының кесірінен Осман империясының жалпы жағдайы нашарлай берді. Түрік әскерлері оларға жабылды, алайда үлкен жетістікке жете қоймады. Мұстафа Кемал жағдайды жақсарту үшін бар күш-жігерін салады.
Сол 1916 жылы оның армиясы орыс әскерлерінің Кавказға басып кіруін тоқтатады, тіпті Муш пен Битлисті жеңіп алады. Екі генерал арасында дау-дамай туады да 1917 жылдың 13-қарашасында Кемал пашаны қызметтен шығарады. Асау генералды тыныштандыру үшін, оған сұлтанның құрметті адъютанты деген жоғары атақ беріледі және ол мұрагер ханзада Вахидеддинмен бірге одақтас Германияға, оның батыс және шығыс майдандардағы жағдайымен танысуға аттанады. Ол қатты ауырып келіп, емделуге Вена мен Баден-Баденге кетеді. Бұл кезде VI Мехмед деген атпен Вахидеддин сұлтан тағына отырады. Кемал дертінен жазылғасын, 1918 жылдың 15-тамызында Халебке ( Алеппо ), Сирияға 7-армия қолбашысы боп барады. Ол кәнігі жауынгер ретінде, Осман империясының соғыста, тұтас алғанда, жеңілетіндерін өте жақсы түсінеді, алайда өзінің әскери міндетін аяғына дейін орындайды. Ол келгеннен түрік әскерлері ағылшындар шабуылында өздерінің мықтылығын көрсете бастайды. Бірақ енді кеш еді. Бәрібір жеңілетін болғасын жастүріктер үкіметі 1918 жылдың 30-қазаны күні « Агамемнон » аталатын британдық әскери кеме бортында Мудросс айлағында ( Лемнос аралы ) капитуляция актіне қол қояды. Содан соң бірден « Бірігу және прогресс » партиясы өзінен-өзі тарайды, ал Әнуар паша бастаған жастүріктердің көсемдері эмиграцияға кетеді.
Бірақ, тағы да жолы болмайды, ақыры 1922 жылдың жазында Тәжікстанда қызыләскер қолынан қаза табады ). Мудросс келісімі бойынша, Осман империясы жаулап алу құқықтары бар Антанта әскери флоттары үшін Босфор және Дарданелла бұғаздарын ашып, түрік гарнизондарын Түркиядан тыс жерде қарусыздандырып, әскери флотты және т.б. Шын мәнісінде, бұл Осман империясының жойылуы еді. Алайда Түркия үшін осындай масқара келісімді Ан­танта елдері Осман империясы үшін тым жұмсақ санады. Ұлыбритания, Франция, АҚШ, Италия және Грекия Осман империясының отарланған жерлерін ғана емес, тіпті Түркияның өзін де жаулап ала бастады. Отанды құтқару күресінің басы Бұндай қорлық Мұстафа Кемалдың қызу қарсылығын туғызды, алайда ол әзірге ештеңе өзгерте алмады. Мудросс келісіміне қол қойылғаннан кейін ол жылдам әрекет ететін әскери топтың қолбасшысы болып тағайындалады, алайда галлиполдық жарақаты әлі жазылмаған ағылшындар бұл армияны таратып жібереді. Ал Мұстафа Кемал 1918 жылдың 13-қарашасында армия инспекторы ретінде қорғаныс министрлігіне ауысады. Кемал дұшпандарға тойтарыс беру үшін сұлтанның, министрлер мен депутаттардың партиоттық сезімдерін оятуға тырысады. Алайда, олардың жеңілісті мойындағандарын айдан-анық түсінеді. Шыдамы сарқылған Мұстафа Кемал енді өзі әрекет жасауға бел буады. Және де тағдыр оған сондай мүмкіндік береді.
Қобалжыған сұлтан наразы генералды Стамбұлдан алысқа аттандыруға бел буып, оған беймаза 9-армияны инспекциялауды тапсырады. Осылайша ол сұлтан режимінен қол үзетінін және өзі халықты шешуші күреске көтеретінін ұқтырады. Онда ұлттық бірлік пен тәуелсіздікті сақтау талаптары бар, сондай-ақ, елдің ұлттық шекаралары анықталған резолюциялар қабылданады. Онда, шын мәнінде жаңа Түркияның тұңғыш уақытша үкіметіне айналған, Өкілетті комитет құрылды. Оның төрағасы Кемал паша болды, ал осы қозғалыс кемалистік қозғалыс атанды. VI Мехмед сұлтан, оккупант-елдер қысымымен, Сивасс конгресін қуып тарату үшін әскер жіберді, алайда олар, Кемалмен шайқасу орнына, соның жағына шықты. Сондықтан үрейі ұшқан VI Мехмед бүлікшіл генералдың басты талаптарын орындауға – сатқын бас уәзірі – өз күйеу баласы Ферида пашаны қызметтен босатуға және парламенттік сайлауларды жариялауға мәжбүр болды. Осы сайлауларда кемалистік қозғалыс керемет үлкен жеңіске жетті. Бұл қала елдің қақ ортасында орналасқан еді және халықтың өздері сайлаған Өкілетті комитеті де сонда орнықты. Бұл қаланы таңдау себебі: Анкараны Стамбұлмен байланыстыратын темір жол және тікелей телеграф желісі болғандықтан ыңғайлы еді. Британдық үкімет « бас имейтін » кемалистерді жазаламақ болды да 16-наурызда оның әскері, одақтас мемлекеттердің рәміздік қолдауымен, түрік астанасын басып алды.
Парламент қуып таратылды, 150 саяси қайраткер тұтқындалып, Мальтаға жер аударылды. Елдегі билік толықтай одақтастардың « жоғарғы комиссарларына », шын мәнісінде – британдық әскери басшылыққа берілді. Сұлтандық үкімет түгелімен басқыншыларды қолдады және кемалистік қозғалысқа қарсы шықты. Кемалдің өзі сұлтанның жарлығымен шендері мен ордендерінен айрылып, әскери сот сырттай оны өлім жазасына кесті, ал бас мүфти оны айыптайтын фәтуаны халыққа жария қылды. Тұтқындалған депутаттардың орнына жаңа адамдар сайлаған Парламент, 1920 жылдың 23-сәуірінде Анкарада жиналып, өзін Түркияның Ұлы Ұлттық жиыны және елдегі жалғыз жария билік деп жариялады. Онда Кемал сөз сөйледі, сонда: « Өз ұлтымның – тәуелсіз, ал Отанымның азат болғанын көрмейінше бар күшімді аямауға ант етіп, өзімнің жоғары ұлттық санамның бұйрығымен, мен 1919 жылдың 16-мамырында Стамбұлдан кеттім », – деді ол. Мәжіліс ( парламент ) және құрылған үкімет Төрағасы боп Мұстафа Кемал сайланды. Елде қосүкімет орнады. Кемал немістерді онша ұнатпайтын, ал орыс большевиктерін мүлде жақтырмайтын, алайда басқа тандау болмағасын, Веймарлық Германиямен де, Кеңестік Ресеймен де қарым-қатынас жасауға мәжбүр болды.
Оның армиясында тәжірибелі неміс офицерлері әскери нұсқаушы болды, ал Кеңестік Ресей оған қару тасымалдап, оған қайтарымсыз көмек ретінде 10 миллион рубль ( алтынмен ) берді – сол кез үшін ол орасан көп ақша, әсіресе, Кеңестік Ресейдің өзі жоқшылық жағдайда отырғанын есептесек. Кемал өзінің алғыс сезімін білдіру үшін елден ерекше әдісті таңдады: ұлттық жалау үлгісі ретінде КСРО-ның қызыл жалауын алып, оған тек жарты ай – Ислам рәмізін қосты. Тойтарыс пен жеңіс 1920 жылдың маусымында одақтастары өзі жаулап алған жерлерден « өздерінен артылған бос аумақтарды » беруге уәде еткен Грекия, Анкарадағы үкіметке қарсы соғыс бастады. Ел ішін үрейлі көңіл күй жайлай бастады, міне, сол кезде халық Кемалдың сенімді де байыпты дауысын естіді: « Біз ұлт тәуелсіздігі мен белгілі шекарада ел тұтастығын сақтап қалуға тиістіміз.
Біз сол үшін соғысамыз, егер елуден бір бөлігі емес, бүкіл ел түгел қирап, от-жалынға оранса да, өз жеріміздің қандай да бір қыратына шығамыз да сол жерден қорғанысты жалғастыра береміз... Ешқандай жаулап алушылық ешқашан біздің сенімімізді шайқалта алмайды! » Версаль келісімшарты бойынша Герман империясын бөлшектегеніне бір жыл өткен соң, дәнігіп алған Антанта [ 3 ], Ос­ман империясын да толықтай жоюға бел буды. Осы келісімшартқа сай Осман империясы түгелдей дерлік Антанта елдері мен олардың одақтастарының арасында бөліске түсіп, ал қазіргі заманда Түркия орналасқан аумақтағы 75 уәләяттан тек 6-сы ғана түріктерге ұлттық ошақ ретінде тиді. Грекияға Шығыс Фракия, Дарданелланың еуропалық жағалауы мен Галлиполь түбегі түгел берілді. Стамбұлдың Түркияға қалды деген аты ғана, осы келісімшарт сәл бұзылса, кез келген сәтте оны басып алулары мүмкін еді. Бұғаз аймағы халықаралық « Бұғаздар комиссиясының » бақылауына түсті. Түрік қарулы күштері таратыла бастады. Түркия армиясы, 35 мың жандармды қосқаңда, 50 мың жауынгер мен офицерден аспауға тиісті еді. Жан-жағынан ту-талақай бөліске түскен жер егемендіктен айрылды, алайда сұлтанға сөз жүзінде ғана соларға билік жүргізуге уәде берілді.
Осынау сұмдық келісімшарттан анкаралық үкімет үзілді-кесілді бас тартты, оны ратификациялауға тіпті сұлтанның да батылы жетпеді. Мұстафа Кемал, бұл келісімшартты мүлде көзге ілместен, өз үкіметінің және оның тылдарының позицияларын нығайта берді. Және тағы да ол өзін керемет дипломат ретінде көрсетіп, Әзірбайжан, Ауғанстан, Иран үкіметтерімен тату көршілік қарым-қатынас орнатып, Ирак пен Сирия халықтарының да көңіліне жылылық ұялатады. Алайда ең бастысы – Мұстафа Кемал армияны қалпына келтіріп, оған түбегейлі реформалар жүргізіп, басқыншыларға соққы берді. Жеңімпаз Кемал паша VI Мехмед сұлтанға бір тәулік ішінде отбасымен бірге елден кетуге әмір береді. Ол бұл бұйрықты асығыс орындайды. Антанта державалары татуласуға ұсыныс жасады. Кемалдың кейбір қолбасшылары, соғыстағы жеңістеріне масаттанып, оған бармай, одан ары шабуылдап, Осман империясының аумағын кеңейту үшін көп жерді жаулай беруді жөн санады. Бірақ Ке­мал өзі түріктің ақиқат ұлттық аумағы санайтын жер шегінен аспай тоқтады және 1922 жылдың 11-қазаны күні бейбіт келісімге келді. Бұл сыртқы жаулармен күресте маңызды жеңіс болды, енді ел ішінде тәртіп орнату қажет еді.
Жаңа мемлекет құру 1922 жылдың 1-қарашасында Ұлы ұлттық жиын VI Мехмедтің сұлтанатын таратып, ал Мұстафа Кемалға маршал дәрежесін және « Гази » ( жеңімпаз ) құрметті атағын берді. Ол капитуляцияның кемсітушілік режимін және Түркияның үстінен халықаралық қаржылық бақылауды тоқтатты. Лозанна келісімшарты бойынша Түркияның жаңа шекаралары болды, оған Шығыс Фракия, Измир және басқа да Севр келісімшарты бойынша айрылып қалған аумақтар кірді. Осылайша Түркия тәуелсіз державаға айналып, заманауи кескін-келбетке ие болды. Лозанна келісімшартынан соң Грекия мен Түркия арасында бір-бірімен тұрғындар алмасу басталды. Миграция оңай жүрген жоқ, алайда, грек-түрік қарым-қатынасы жақсара бастады. Осылайша жаңа мемлекеттің негізгі органдары қалыптасты. Астана ретінде Анкараны ( ежелгі атауы Анкира ) таңдаудың көптеген себептері болды. Қала елдің қақ ортасында, екі өзен – Чубук пен Анкараның құйылар тұсында орналасқан. Оның көне тарихы бар, бұнда біздің дәуірімізге дейінгі XVIII – XIII ғасырларда Ұлы Хетт мемлекеті болған. Ал қаланың өзінің іргетасын біздің дәуірімізге дейінгі VIII ғасырда аты аңызға айналған фригийлік патша Мидас қалапты және көп ұзамай ол маңызды сауда орталығына айналса керек, заттың бәрін алтынға айналдыратын Мидастың қабілеті туралы аңыз осыдан тараған болар.
Римдік билік үстемдік құрып тұрған кезеңде Галатия провинциясының астанасы болды. Тап осы қаланың маңынан ақсақ Темір Баязид Найзағайды тұтқынға алды. Алайда 1923 жылы ол 30 мың тұрғыны бар шағын ғана провинциялық қала еді. Алайда Стамбұл Осман империясының күйреу рәмізіндей көрініп, дұшпандар алдында бетке шіркеу болатын, сондықтан жаңа мемлекетке жаңа астана керек еді. Кемал бірден қаланы дамыта бастады және елдің барлық аймақтарына қатынайтын көптеген теміржол тораптарын салды. Мұстафа Кемал артта қалған, мешеу империя қалдығынан қарқынды, зайырлы және заманауи мемлекет жасамақ болды. Ол осынау биік миссияға қалған өмірін түгел арнап, шамадан тыс Отанға қызмет еткені соншама, елден мүлде сыртқа шығуды қойды. Оның қызмет еткендегі мақсаты еуропалық озық үлгідегі өркениетті мемлекет құру болды. Ол үнемі: « Біз өркениет жолына қарай бет түзейміз және де соған келе жатырмыз… Өркениет – сондай күшті от, кім оны көзге ілмесе, жанып, құрып кетеді… Біз өркениетті боламыз және соны мақтан ететін боламыз », – дейтін. Сондықтан, ең әуелі, 1924 жылы еуропалық үлгімен өлшеп-пішілген Конституция қабылданды.
Алайда, батыл да қатаң әрекеттер жасай отырып, ол « билік қорқынышқа негізделмеуі керек, зеңбіректерге сүйенген басшылық тұрақты бола алмайды » деп есептеді. Дегенмен, екі жағдайда: ескі дерт – ортодоксалдық исламмен және жаңа жұқпалы дерт – революциялық коммунизммен күресте ол өз ережесін бұзды, өйткені солардың өз бастамаларына елеулі қатер төндірерін ұқты. Ол президент болмастан көп уақыт бұрын соларға қарсы табанды күрес жариялаған еді. Прагматик ретінде, ол коммунистік Ресеймен тығыз байланысты қолдады, алайда өз елінің ішінде коммунистерге жаны төзбейтін. Көптеген коммунистер түрмеге қамалып, каторгаларға айдалды. Компартия астыртын жұмыс істеуге мәжбүр болды, бірақ сонда да оларға тыныштық бермеді. Ізінше ол басқа да оппозициялық партияларға тыйым салып, жауапкершілігі жоқ бос қиялдармен қоғамды мазалайды деп мәлімдеді. Дәруіштер, сопылық қауымдастық мүшелері лаицизмге – дінді мемлекеттен бөлуге мейлінше қарсылық көрсетті. Олар да қатаң жазаланды – монастырларын жауып, қауымдастықтарын таратып, жиындарына, рәсімдеріне, айрықша киімдеріне тыйым салды. Кемал, негізі исламға қарсы болған жоқ, алайда соны қисық тармақтардан тазартуға қол жеткізді және саясатқа діннің араласуына қарсы болды.
Сондықтан діни мекемелердің, мешіттердің, монастырлар мен мүфтилердің қызметін қатаң қадағалайтын, имамдарды, муәзіндерді және уағызшыларды орнынан алатын, тағайындайтын арнайы департамент құрылды. Стамбұлдағы Айя-София мінажатханасы музейге айналды. Жұманың орнына жексенбі демалыс күні болды. Құран түрік тіліне аударылды, оны сол күйінде қолданысқа енгізбек болған, бірақ одан ештеңе шықпады. Оқу министрлігі барлық діни оқу орындарын өз бақылауына алды. Молдаларға тек саяси істерге ғана емес, қоғамдық өмір мәселелеріне араласуға тыйым салды. Оларға дінді уағыздауды, мораль мен ниет тазалығын нығайтуды жүктеді. Осы іс-шаралар әсерімен, түрік исламы өзіне тән қалыпқа түсті. Қаншама ғасырлар бойы Осман империясының қоластында болған, өздерін нағыз ислам ұстанушылар санайтын араб елдері, әрқашан Түркияны онша ұнатпайтын, ал осылардан соң, оны жалпы дінбұзарлықты сақтаушы деп көретін болды. Реформалар Еуропалық – григориан күнтізбесі, уақыт пен таразыларды өлшеудің халықаралық жүйесі енгізілді, ал араб әліпбиі латынға ауыстырылды. Стамбұлдың халық көп жиналатын орындарында, алаңдар мен саябақтарда Мұстафа Кемал өзі отандастарын жаңа әліпбиді оқытып-үйретті. Жарты жылға жетпейтін уақыт ішінде адамдардың басым көпшілігі оны игеріп алды.
Қазақстанда бұл үдеріс созылып кетті: латын әліпбиі 1930 жылы енгізілгенімен, бірақ 1940 жылы кириллицаға көшті. Мұсылман шариғаты орнына бірқатар еуропалық елдердің құқықтық негіздерінен жасалған жаңа заңнамалар өмірге енгізілді. Сондықтан: « Түрік азаматы дегеніміз кім? » деген сұраққа Анкара университетінің студенттері: « Түрік аза­маты – бұл швейцариялық азаматтық құқық бойынша үйленетін, италиялық қылмыстық кодекс бойынша айып тағылып, германиялық процессуалдық кодекс бойынша соттасатын адам, бұл адамды француздық әкімшілік құқы негізінде басқарып, ислам шариғаты бойынша жерлейді », – деп жауап беріпті. Бұл мысқыл сөздер бекер емес, бұл заңнамалар мейлінше асығыс, тіпті кей-кейде жергілікті ерекшеліктер ескерілместен иленді, алайда Кемал өзіне бұл өзгерістерге тарихтың берген уақыты тым қысқа екенін түсінді және сондықтан асықты. Шенеуніктерден еуропалық үлгідегі костюмдер киюді талап еткен декрет шығарылды. Басқа азаматтар да соларға қарап, үлгі алар деп есептеген еді, бірақ олай бола қойған жоқ, адамдар Кемал паша жек көретін фескилерден [ 5 ] мықтап айрылмады. Ол солардан « надандықтың, салдыр-салақтықтың, фанатизмнің, прогресс пен өркениетті жек көрудің рәмізін » көрді. Осыдан кейін ресми түрде фески заңнан тыс деп жарияланды.
Тыңдамағандарды қатаң жазалады, тіпті өлім жазасына кескен жағдайлар да болды. Әйелдер эмансипациясына да көп көңіл бөлді. Көп әйел алушылықты тоқтатты, оларға ажырасу құқығын берді, олар дауыс беру және биліктің сайламалы органдарына сайлану, кез келген жоғары оқу орнына түсу, еркектермен бірге трамвайларға, пойыздарға, пароход палубалары мен паромдарға отыру құқықтарына ие болды. Мұстафа Кемал сөйлеген сөздерінің бірінде: « Әйелдердің бетін жабу салты біздің ұлтты мазаққа ұшыратады », – деп, паранжыға тыйым салды. Алайда, тыйым салынғанына қарамастан, қыз-келіншектер өз беттерін ашқылары келмеді. Сонда Ататүрік, аңыз бойынша, адам таңғаларлықтай жарлық шығарады, сол бойынша паранжы тек зинақор әйелдердің ғана киіп жүруіне рұқсат етіледі, әлем келесі күні-ақ түрік аруларының жүзін көреді. Мұстафа Кемал өз отандастарын нәзік талғамды ойын-сауықтарға баулыды. Республиканың бір жылдығына салтанатты бал ұйымдастырады. Залға жиналғандардың басым көбі офицерлер еді, олар бұрын әдеттенбегендіктен ыңғайсызданып, бикештерді биге шақыруға жасқанды. Әлгілер де, өз кезегінде, ұялып, офицерлердің батылсыздау ұсыныстарын қайтарып тастады.
Президент оркестрді тоқтатып, шат-шадыман үнмен: « Достар, көзге елестете алмаймын: бүкіл әлемде түрік офицерімен билеуден бас тартатын, ең болмаса бір әйел табылар ма екен?! Ал, кәне – алға, бикештерді шақырыңдар! » – деді де жанында тұрған әйелге өзі қолын созды. Сірә, оның барлық іс-әрекетіне, Ұлы Петрге қатысты айтылған; « Жабайылықты жабайы әдістермен жойды » деген сөз лайықты. Ол уақытта, түріктердің де XIX ғасыр ортасына дейінгі қазақтар секілді, тегі болмады, тек лақап аттары мен құрметті теңеулері болды. Сондықтан 1935 жылдың қаңтарынан бастап тегі енгізілді. Адамдар оны өздері таңдады, біреулері өз мамандықтары бойынша – Офицер, Пошташы, Саудагер, Балықшы, Бақташы атала бастады; кейбіреулері – қалыптасып қалған лақап аттарын – Таз, Семіз, Ұзын, Қарынды; үшіншілері ізгілікті тектерді – Әдепті, Инабатты, Адал, Мейірбан; төртіншілері өз әкелерінің есімдерін; бесіншілері ресми тізіммен ұсынылған тектерді – Нағыз түрік, Үлкен түрік, Жауынгер, Қаһарман, т.б. Мұстафа Кемалдің өзіне Ұлы ұлттық жиын Ататүрік – түріктердің әкесі деген тек берді.
Парсы және араб тілдерінен енген сөздерге толы түрік тіліне де реформалар жасалды. Латын әліпбиі енгізілгеннен кейін Кемал паша лингвистикалық қоғам құрып, оған тілді тазартуды және жаңартуды тапсырды. Араб пен парсының көптеген сөздерін алып тастап, олардың орнына басқа түркі тілдеріндегі, көне мәтіндердегі сөздерді кіргізді, ал лайықты ештеңе таппаған жағдайда жай ғана жаңа сөздерді ойлап тапты. Шығыстан кіріккен сөздерге қарағанда мүлде бөтен, түп төркіні еуропалық терминдерге тиіспеді. Айтпақшы, тіл мен мәдениетке мықтап енген кейбір араб және парсы сөздерінсіз болмайтыны көп ұзамай байқалды, сондықтан оларды қайтадан қалпына келтірді. Ұлттық рухты көтеру Ұлттық мақтаныш сезімін көтеруге көп көңіл бөлінді. Ос­ман империясының өзінде « түрік » деген ұғым екінші сортты болғанын, біз бұрынырақта айтып өткенбіз, ал еуропалық әдебиеттерде сол сөз тіпті кемсітушілік реңкте қолданылатын. Мұстафа Кемал қайта туған ұлттың бұған көне алмасын ұқтырды және « Түрік болу қандай бақыт! » деп шаттана айтты. Бұл үндеу бүкіл түріктің жүрегін алаулатты және бүкіл әлемге естілді. Сонымен қоса, осынау бақыттылар санын көбейтуге ұмтылған елдің өзінде бірегей ұлттық саясат жүргізіле бастады.
Республика қалыптасуының елең-алаңында жалпы халық саны шамамен 12,5 миллион адам болса, түріктердің өзі солардың үштен бірінен сәл асатын. Осында тұратын түркі тілдес әзірбайжан, түркімен, ноғай және қарақалпақтарды бірден түрік деп жаздырды. Алайда соның өзінде халықтың жартысы күрдтер, арабтар, гректер, армяндар, грузиндер, еврейлер болатын. Кемалистер шын мәнінде көпшілікті азшылыққа ассимиляциялауға бет бұрды да: жаңа республикада тұратындардың бәрін – түрік деп, түрік тілін жалғыз мемлекеттік тіл деп жариялады. Ататүрік ешқандай этностарды, ешқандай таптарды мойындаған жоқ, оның ұраны: « Бір тіл – бір халық – бір ел ». Кейінірек, 1983 жылы қабылданған Конституцияға осы ережелерді енгізуге әскерилер қол жеткізді. Оның 66-бабында: « Түрік мемлекетімен азаматтық байланысы бар әр адам – түрік », ал 42-бапта: « Түрік тілінен басқа ешқандай бөгде тіл, ана тілі ретінде оқу орындарында үйретілмейді және оқытылмайды » деп көрсетілген. Түрік төлқұжаттарында адамдардың ұлты емес, діні көрсетіледі, яғни бұдан елдегі барлық мұсылмандар – түріктер деп түсінуге болады. Осы саясатқа сәйкес, аз ұлтқа жататын, бірақ адам саны көп – күрдтер « тау түріктері » атанды.
Алайда, өздерінің этникалық құқығы үшін көп жылдар бойы күрескен олар ақыры өздерін мойындатуға қол жеткізді. Қазір Түркияның 70 миллион халқының 80 % -ын түріктер құрайды, күрдтер – 17 %, ал басқа ұлттардың барлығы – тек 3 %. Кемал Ататүрік империялық мұрадан толықтай бас тартты, оны ұмытуды және жаңа болашақ орнатуды талап етті. Ол оқу орындарында бұрынғы тарих пәндерін оқытуға тыйым салды және өзінің нұсқауы бойынша жазылған « жаңа » тарихты енгізуге бұйрық берді. Тіпті өзі « Түрік тарихының очерктерін » жазды. Фантастикалық « күншуақты тілдік теория » ойдан шығарылды, сол бойынша, әлемдегі барлық тілдер түрік тілінен шыққан болады. Шумерлерді, хеттерді, этрусктерді [ 6 ] түрік деп жариялады. Түріктердің әртүрлі топтарының қытай, үнді өркениеттерінің де негізін салғаны « анықталады », басқа топ Еуропаны тәрбиеледі: « Осынау мигранттар ( түріктер ) Еуропа халықтарынан өнер мен білімде асып түсіп, еуропалықтарды үңгірлік өмірден құтқарды және оларды сананы дамыту жолына түсірді ». Осындай мифтердің көмегімен Ататүрік түріктердің мерейлерін өсіріп, ұлттық рухтарын көтеруге тырысты.
Алайда, түрік ұлтын дәріптеп, жаңа патриоттық элита жасап, исламды тазартқанымен, Кемал ұлттық, таптық және діни жауласуға қарсы болды. Сондықтан армяндар мен гректердің этникалық репрессияларын есуас жабайылық санады. Нарық та, жоспар да Ататүрік елдің тиімді экономикалық стратегиясын жасауға орасан зор мән берді. Оның жалпы нобайын белгілеу мақсатында 1923 жылдың 17-ақпанында ол Измирде Экономикалық Конгреес шақырды, оған халықтың барлық таптарының өкілдерінен 934 делегат қатысты. Көсемнің сөйлеген кіріспе сөзіндегі негізгі ой – тәуелсіздік пен ел егемендігінің жалғыз ғана мықты іргетасы қуатты эконо­мика. Сондықтан түрік ұлты бағдарларын өзгертуге тиісті. Бұл сөздер әйгілі қолбасшының ауызынан айрықша иланымды естілді. Конгресс ұсақ өндірістен ірі кәсіпорындарға ауысу, жергілікті шикізаты бар өнеркәсіп салаларын, темір жолдар мен автомобиль жолдарының ауқымды желілерін жеделдете салу міндеттерін алға қойды. Ауыл шаруашылығын механизациялау мен банк секторын дамытуға бет бұрылды. Бастапқыда осы бағдар нарықтық экономикалы капиталистік елдерге тән дәстүрлі аяда өткізілді. Алайда бұндай үлгі таза күйінде Түркияда жүзеге аспайтынын алғашқы тәжірибе көрсетті. Буржуазия бірден сауда-саттыққа, бірінші кезекте шикізат қорларын сатуға, үйлер салуға, алыпсатарлыққа ұмтылды.
Кәсіпкерлерді тек қана пайда, үлкен де жедел пайда қызықтырды, олар соған жету үшін ештеңеден тайынған жоқ. Олар ақшаларын өндірістерге, кәсіпорындарға салудан бас тартты, оларды мемлекеттік мүдделер онша қызықтырмады. Сосын Кемал Ататүрік, КСРО жоспарлы экономикасын көбірек еске салатын және « этатизм » аталған, экономиканы реттеудің мемлекеттік қатаң саясатына көшті. Үкімет елді индустриализациялаудың ұзақ мерзімдік жоспарларын жасады, өнеркәсіп пен транспорттың елеулі бөлігін мемлекет иелігіне алды, мемлекеттік екі банк – « Сумербанк » және « Этибанкты » құрды, олар кәсіпорындар қызметін инвестициялады және бақылау жасады, ел ішінде шетелдік ақшамен операциялар жасауға тыйым салды, шетелден келетін тауарларға импортқа квота тағайындады, баж салықтарын көтерді, шетелдік инвесторларға өз нарықтарын ашты. Жергілікті жеңіл өнеркәсіптің дамуын қолдауға бір теңдессіз мысал келтірейік. Заң бойынша, мемлекеттік қызметкерлер және сондай-ақ, соған парапар кәсіпорын жұмыскерлері отандық матадан жергілікті өнеркәсіптер тіккен киімді, ол тіпті импорттан гөрі қымбат болса да киюге міндетті болды. Баға айырмашылығы оларға қайтып берілетін. Өткен ғасырдың 30-жылдарында әлемдік экономикалық дағдарыс жетіп келген кезде, түрік экономикасы, әрине, белгілі бір қиындықтарды бастан кешті, алайда, бәрібір өрге көтерілді.
Өндірістік даму қарқыны бойынша ол сол кезде әлемде үшінші орын алды. Мүлде жас мемлекет үшін жаман емес, әсіресе, жалпыға ортақ хаос жағдайында. Ұлттық буржуазия қалыптасуы үшін Ататүріктің істегендері көп. Ол билік басына келген кезде, елдегі негізгі өндіріс салалары мен сауда гректердің, армяндар мен еврейлердің бақылауында болатын. Бұндай жағдайдың екі себебі бар еді. Біріншіден – түркілердің басым көбі секілді, түріктердің де бизнеспен айналысуға онша құлқы болған жоқ, ал сауда-саттықтан мүлде қашатын. Екіншіден – империяда сансыз көп әскері бар армияға тек мұсылмандарды алатын. Есесіне мұсылман еместер үлкен салықтар төлейтін, сондықтан олар салық төлеу үшін, кәсіпкерлікпен айналысты. Президент түріктерді өзінше байыпты түрде бизнеспен айналысуға бейімдеуге бел буды. Коммерцияға икемі бар ұсақ түрік кәсіпкерлерін бір топқа жинап, ол соларға түрлі жеңілдіктер, пайызсыз несиелер мен тиімді мемлекеттік тапсырыстар берді. Оларға елден қашып кеткен аз ұлт өкілдерінің, ең алдымен, гректер мен армяндардың кәсіпорындарын, техникасы мен өндіріс орындарын берді. Елде қалуды жөн көрген грек, армян және еврейлердің ірі кәсіпкерлерін Кемал өзіне шақырып алып, олардың түріктерге тек қана кәсіпкерлік өнердің қыр-сырын үйретумен шектелмей, өздеріне үлескер етіп алуға үгіттеді.
Әрі ол өз нұсқауларының орындалу деңгейі жайлы олардың түрік серіктестері қаншалықты табысты болғанына қарап баға беретінін айқын ұқтырды. Бұл мырзалар кіммен істес болғанын түсініп, осындай нұсқаулардың бәрін бұлжытпай орындауға тырысты. Ататүрік елге Франциядан, Германиядан, КСРО-дан көптеген әртүрлі мамандық иелерін шақырды, олар түрік мамандарын даярлады. Нәтижесінде түрік менеджерлері мен бизнес-элитасының қалыптасуы қарқынды қадаммен алға басты. Кемал Ататүрік өзінің алғашқы президенттік мерзімінен соң тағы үш рет, 1927, 1931 және 1935 жылдары осы орынға сайланды. Билеуші ретінде, ол төтенше жағдайларға байланысты қатыгез болды, алайда ұлы ағылшын жазушысы Уильям Голдинг өзінің « Төтенше елші » хикаятында күшті адамның диктаторлыққа бейім болатынын жазды, алайда, қанқұмар да озбыр болатын әлсіз билеушіден Құдай сақтасын. Ататүріктің басшылығымен, Түркия кеңінен халықаралық мойындауға ие болды, 1932 жылы оны Ұлттар Лигасына қабылдады, ол өзінің барлық көршілерімен қарым-қатынасын жақсартты, бірінші кезекте бұрынғы жаулары – Грекия және Ресеймен ( КСРО ). Ол Грекия, Румыния, Түркия және Югославиядан тұратын Балкан Антантасында жетекші рөл атқарды. Осылайша Түркия күшті және тәуелсіз мемлекетке айналды, дүниежүзі Ататүрікті ұлы қолбасшы, батыл реформатор және данышпан мемлекет қайраткері ретінде мойындады.
Жеке өмірі Оның жеке өмірі өзіне тән ерекшелігімен көзге түсетін. Ататүрік көп оқыды, сондықтан ұлы классиктердің кітаптары, философиялық еңбектер мен ғылыми басылымдарға бай кітапхана жинады. Ол табиғатты сүйетін және Сакарья деген атына мініп, Фокс деген төбетін ертіп жиі-жиі табиғат аясына серуенге шығатын. Спортта ол суға жүзуді ұнататын, нарды және бильярд ойнауды сүйетін. Ол отбасылық өмірінде онша бақытты болған жоқ. Өзінің хатшысы болған Латифа Ушаклыгилге, 42 жасқа таяғанда, кеш үйленді. Бастапқыда екеуі бір-бірінен ажырамайтын, жас келіншек өзінің әйгілі күйеуі ел аралаған барлық сапарларда бірге еріп жүрді. Алайда екі жарым жылдан соң кенеттен некелері бұзылды. Олар бұл оқиғаның себебі жайлы үндемеуге бел буды. Мұстафа Кемалдің туған балалары болмады, есесіне ол жеті қыз бен бір ұлды асырап алды және екі жетімге қамқорлық жасады. Барлығына да ол жақсы тәрбие мен білім берді. Оны асырап алған балалары туған әкелеріндей сүйді және ол құрған және солар үшін де құрған мемлекеттің лайықты азаматтары болды. Кемал Ататүріктің айқын көрінетін, өзіне тән адами кемшіліктері де болды. Оның мінезі қызба, шәлкес, қызғаншақ еді.
Ол өгей әкесін сүймейтін, бірде ол оны үйден қуып қана қоймай, тіпті өлтіріп қоя жаздаған, бақытына орай, тапаншаны таба алмапты. Тек оның қарындасымен келісім тапқан соң ғана, өгей ұл тынышталған екен. Кемал көңілді орта мен әйелдерді сүйетін, оларға жайылған шулы дастарқандары сансыз өсек-аяңның арқауы болды. Ол ішетін, ішкенде көп ішетін. Кейде бал үстінде француз елшісінің қызын қатты сүйіп алу, мысырлық мәмілегердің фескиін жұлып алу, ал италиялық елшіге дөрекілікпен есікті нұсқай салу оған түкке тұрмайтын. Ол өзінің елге жайлы өмір, әділдік орнату үшін келгеніне сенетін және XIV Людовик секілді: « Түркия деген – мен! Мені өлтіру – демек Түркияны өлтіру! » деп көпшілікке жар салатын. Сонымен қоса, оның өз-өзін мысқылдауы адам таңғаларлықтай еді. Бір француз журналисі кекесінмен: « Түркияны бір маскүнем ( президент ), бір керең ( премьер-ми­нистр ) және 300 мылқау ( депутаттар ) басқарып отыр », – деп жазыпты. Кемал ренжіп, әлгі жазғышқа Түркияны тек жалғыз маскүнем ғана билеп отырғанын жеткізуді өтінген екен. Оның барлық оғаш қылықтарын тек қана орасан зор қуатын қайда жұмсарын білмегендіктен деп түсіндіруге болады.
Ол өзінің хатшысына: « Мен ішім пысқаннан жыларман боламын… Өз жұмысымды бір сағатта орындап тастаймын! » деп шағынған екен. Ал оның бүкіл мемлекеттік және қоғамдық аядағы атқарған істері орасан зор болатын. Көптеген елдердің мемлекет қайраткерлері оның іс-әрекетінің ауқымдылығын білгендіктен, оның кейбір « еркеліктеріне » кешіріммен қарады, ал халық ештеңеге қарамастан оны шексіз сүйді. Оның орасан зор жұмыс істеу қарқыны төмендеп, есте сақтау қабілеті нашарлай берді. Ол өзінің барлық дүние-мүлкін өз партиясына беруді өсиет етті. Сол жерде ұлы түрік мәңгі тыныштық тапты. Тарихтағы орны Сонымен Ататүрік тарихта және халық жадында қандай боп қалды? Исламдық ортодокстармен мен қас жаулары оны масон, дёнме ( жұртқа көз қылып исламды қабылдағанымен, өз діндерін құпия ұстайтын иудалық секта өкілдері ), дінсіз деді ( деп те жүр ). Алайда, Ататүріктің арқасында өз ар-намыстарын аяққа бастырмай, өз мемлекетін сақтап қалған халықтың көзімен қарағанда, ол – Патриот, Османмен [ 7 ] қатар тұрған Ұлы Түрік. Оның өлімін тіпті жаулары да аза тұтты, ал ол қайтыс болғаннан кейін Түркияда жеке басқа табынушылық орнады.
Оның ескерткіштері қалалар мен ауылдарда тұр, портреттері бүкіл мемлекеттік мекемелерде ілінген, барлық дәрежедегі қағаз ақшалардан қатаң жүзін көруге болады. Ататүріктің суреттерін бүлдіру, оның іс-әрекеттерін сынау, оның өмірбаянындағы деректерді қаралау заң жүзінде жазаланады, және қатаң жазаланады. Ататүрік көсемнің есімін басқа адамдарға қоюға тыйым салынған. Біз талай билеуші қайтыс болысымен, оның жеке басына табынушылықтың бірден күл-талқаны шыққанын білеміз, алайда 80 жылдан бері әлі оны халқы пір тұтады. Міне, ол жайлы лондондық « Таймс » былай деп жазған екен: « Өзінің мемлекетіне ол оттың жалын күшін, жетістікке ұмтылыс, қайталанбас қуат пен зияткерлік батылдық берді және ол мемлекеттік басқарудан тарихи дәстүрлер мен діни ережелерді лақтырып тастады. Алайда, осының бәрін жүзеге асырғанда, ол кемеңгер саясатшы ретінде әрекет етті ». Бейбіт уақыттағы іс-әрекеті оның идеясының кереметтігі мен ақыл күшін көбірек айқындайды », – деген екен. Егер тірі болса бұл « британдық бульдогқа » жақпас еді. Бұдан бірнеше жыл бұрын америкалық « Тайм » журналы Ататүрікті Ғасыр Адамы деп жариялады. Ататүріктен кейінгі Түркия Түркия тарихында әскери ерекше тап әрқашан маңызды рөл атқарды.
Сардарлар ( дала армиясы қолбасшыларының атауы ) өздерінің қылыштарымен империяны құрды. Ол күйрегеннен кейін генерал Мұстафа Кемал жаңа республика жасады және соның басшысы болды. Оның ұстанымы мынадай еді: « Біздің армия – бұл түрік бірлігінің, түрік қуатының, түрік патриотизмінің болаттай берік бейнесі. Біздің армия – бұл түрік жеріне ешкімнің тиісе алмайтынына және біздің табанды түрде Түркия идеалдарын жүзеге асыруға күш салуымыз табыспен аяқталарына мызғымас кепіл ». Кейінгі алты президент те әскерилер болды және тіпті 1989 жылға дейін елді биледі. Олар да, әрине, осы ұстанымды бөлісті. Республиканың ішкі тыныштығына қатер төніп тұрғандай болған кезде, олар үш рет: 1960 жылдың 27-мамырында, 1971 жылдың 12-наурызында және 1980 жылдың 12-қыркүйегінде әскери төңкеріс жасады. Бас штабтың бастығы – елдегі шешуші тұлғалардың бірі. Шын мәнісінде, оны генералитеттің өзі сайлайды: мәжілістің бекітуі мен шешімге қол қоюы жай нәрсе. Әлі ешқашан Армия элитасы ұсынған тұлғаның бекімей қалу жағдайы болған емес. Әдетте әскерилер консервативтік күш иелері саналады және олардың саясатқа кез келген араласуы айыпталады. Алайда Түркиядағы жағдай сәл басқашалау.
Әрине, оларды идеал тұтуға болмас, дегенмен, әскери элита Ататүрік дәстүрлерін сақтап, сыбайлас жемқорлықпен, шенеуніктердің бассыздықтарымен күресіп, зайырлы мемлекет мүддесін қорғап, саясатты исламдануға қарсы тұруда. Ал кемалистер мен исламистер арасындағы күрес ешқашан тоқтаған емес, әсіресе өткен ғасырдағы 90-жылдар ортасынан бастап өрши түсті. Түркия Конституциясында діни партиялар құруға тыйым салынған, сондықтан едде ізгілікті атаумен, исламдық сипаттағы партиялар пайда болуда. Елдің ішінде жаңа пре­мьер мұсылмандық ұйымдардың іс-әрекетін қолдай бастады, ал сыртқы саясатта исламдық мемлекеттермен, соның ішінде радикалдық мемлекеттермен жақындасуы байқалды. Көзбе-көз отырып, штаб бастығымен алты сағат сөйлескеннен кейін премьер өз кабинетін таратуды жөн көреді. Артынша Конституциялық сот Берекет партиясына тыйым салды. Эрдоганның өзі « діни араздық отын жаққаны үшін » сотталғандықтан, парламентке іліге алмады және, әрине, үкіметті басқара алмайтын. Алайда, Абдулла Гүл, қолға билік тиген соң, заңға кейбір өзгерістер енгіздірді де, 2003 жылы ұйымдастырылған қосымша сайла­уда Эрдоган депутаттық мандат алды және премьер болды. Президенттік сайлауға Реджеп Эрдоган қатысуға ниет білдірді. Ататүріктің киелі орнынан, әйелі хид­жаб киетін және өзі ресми мекемелерде хиджап киетіндерге тыйым салуға қарсы адамның дәмелі болуы қоғамда үлкен наразылық тудырды.
Оларды қолдап, күллі елде митингілер толқыны болып өтті. Бас штаб бастығы, зайырлы ұстанымдарға қатер төндіруге армияның жол бермейтінін саясатшылар біле жүргені дұрыс деп тұспалдай айтты. Осыдан соң Эрдоган өз ойынан бас тартып, сол орынға сыртқы істер министрі болған әлгі Абдулла Гүлді жылжытты. Парламентте қызу күрес жүріп жатты. Абдулла Гүл парламентте басым дауысқа ие болды және оны президент деп жариялады. Алайда Конституциялық сот бұл шешімді біліктілік басым болған жоқ деп кейін қайтарды. Абдулла Гүл бұл шешімге келіспей, тағы да бірнеше рет талаптанды, бірақ бір ғана нәтиже ала берді. Тығырыққа тірелген жағдай туды. Орталық Сайлау комиссиясымен арадағы ұзақ дау-дамайдан соң парламент өз-өзін таратты және жаңадан сайлау жариялады, ол сайлау 22 шілдеде болды. Жаңа парламенте Әділет және даму партиясының позициясы біршама нығайды және бәрібір Абдулла Гүл президент болды. Сонымен қоса, түрік билігі, тағдыр тәлкегімен, кемалистерден және маоистерден ( коммунистерден ) тұратын, белгілі саясатшылар, әскерилер, журналистер, кәсіпкерлер, зиялы қауым өкілдері кірген « Эргенекон » ұйымына қатысты тергеу істерін бастады.
Бас прокурордың санкциясы бойынша, оның 48 мүшесі тұтқынға алынды, солардың ішінде үкіметті құлату мақсатында және терролық ниетпен астыртын әрекет дайындады деген айып тағылған бірнеше генералдар да болды, олардың кейбірі қызмет істеп жүрсе, кейбірі отставкада еді. Бас штаб сол бойда тұтқынға алынған бұрынғы жоғары шенді екі генералдың ісімен таныстыруды қатаң түрде талап етті, ал әскери прокуратура қызметте жүрген де, қызметтен кеткен де әскерилердің ісімен тек өзі ғана айналысатынын мәлімдеді. Осылайша, билік пен Бас прокуратура – бір жақ боп, Бас штаб пен Конституциялық сот – бір жақ боп, қатаң қарсыласу туды. Әскерилер тағы да мәселені күшпен шеше ме? Ол әсіресе, 2008 жылы тамызда генерал Илькер Башбу Бас штабтың жаңа бастығы боп тағайындалған соң өте өткір естіле бастады. Жоғарғы әскери шоғырдың бақылаушы және қалыпқа келтіруші күш екенін, белгілі саяси қайраткерлердің көбі талқыланып жатқан оқиғаларға дейін мойындады. Алайда Түркиядағы соңғы әскери төңкерістен кейінгі уақыттан бері бәрі – әлем, аймақ, ел, қоғам, исламистер және жоғарғы әскери шоғыр да түбегейлі өзгерді. Ұзақ теке-тірес нәтижесінде исламдық бағдар ұстаған азаматтық билік жеңіске жетті.
Алайда, Ататүрік рухы елде өшпейтіні, ол ешқашан прогресс пен гүлдену жолынан таймайтыны айдан анық. Ататүрік болудан үміткерлерге 1933 жылдың қазан айында Түркияның 10 жылдық мерейтойында Ататүрік: « Мәңгі империялар жоқ... Кеңестік империя да күндердің күнінде құлайды. Оның қоластына кірген түркі республикалары да тәуелсіздік алады. Сонда біз олардың тарапынан өтініш түсуін күтпей, өз бауырларымызға көмектесуге тиістіміз », – деп көріпкелдік сөздерін айтты. Ататүрік өсиетін орындап, Түркия бірінші болып тәуелсіз жаңа түркі мемлекеттерін мойындады. Ол алғашқылардың бірі боп солардың елішліктерін қабылдап, олардың жұмыс істеуіне және өмір сүруіне жайлы жағдайлар жасады. Оларға Анкараның Билькент ауданына – кез келгеннің қолы жетпейтін жерге сән-салтанаты келіскен елшілік резиденцияларын салды. Мәрмәр теңізінің жағалауына ( Стамбул маңында ) Түркия осы елдердің әрқайсысына ұлттық-мәдени орталықтар, емдік шипажайлар мен демалыс орындарын, туристік және өкілдік нысандарын салу үшін қымбат жер телімдерін бөлді. Алайда, қазақстандық учаскеде осындай мекемелер тұрғызу орнына үлкен лауазымды бір кісіге кезекті резиденция салынып, түрік басшылығы ыңғайсыз жағдайда қалды. Алайда, біздің елде Ататүріктің киімін бойына өлшеп көргісі және Атақазақ атанғысы келіп жүрген саясатшылар да бар. Міне, бұл ойлануға тұрарлық мәселе.
Бір ғасырдың төрттен үші өтсе де, түрік халқы әлі күнге өздерінің тұңғыш президенті Ататүрікті қастерлейді. Ал біздің халық биліктегілердің кеткеніне бар-жоғы 75 күн өткен соң, солар жайлы қандай пікірде болар екен? Осыдан шығатын өте қарапайым тұжырым: Ұлттар Әкесі деген атақтан үмітіңіз болса, оларға әкелік қамқорлығыңызды көрсетіңіз. Экономикалық комментарий. EKI ӘЛЕМ АРАСЫНДА Бір кездері күркіреп тұрған « османдық » Түркияның әлеуметтік-экономикалық жағдайы, өткен ғасырдың 20-жылдары, көршілес еуропалық елдермен салыстырғанда, шектен тыс төмен болды. Сол тұста билік басына келген Мұстафа Кемал Ататүрік қоғамдық құрылымдарға түбегейлі өзгерістер жасаудың қалыптасқан өркениетті жағдайда тіршілік етуге мүмкіндік берерін терең түсінді. Ол ұсынған саясат « алты қағидаға » – ұлтшылдық, республиканизм, демократия, этатизм, лаицизм ( зайырлылық ) және революцияшылдыққа негізделді. Ұлтшылдық дегеніміз, біріншіден, іс жүзінде де, сөз жүзінде де түгелімен тәуелсіз мемлекет құру, екіншіден, түрік жерінің бөлінбеуін және оған ешкімнің тиіспеуін негізгі бағдар ету, үшіншіден, кез келген түрдегі көпұлтты мемлекет тұжырымдамасынан бас тарту дегенді білдіреді. Республика­низм мен демократия дегеніміз Түркияның саяси, этатизм – әлеуметтік-экономикалық, ал лаицизм – мәдени және рухани модернизациялануы дегенді білдіреді.
Өткен заманда ұлттық келбеті жоқ, « қақ ортасы » бос кеуек империядан Түркия қазір өз дәулеті өзіне жеткілікті, салыстырмалы түрде қарқынды дамып келе жатқан елге айналды. Ататүріктің негізгі идеясы Түркияны мысалы Франция, Германия және Ұлыбритания секілді толыққанды еуропалық мемлекетке айналдыру болатын. Оның пікірінше, Түркия « Батыс қарсылығына қарамай Батыс бағытқа қарай » жүруге тиісті еді. Соның салдары іспетті оның реформалары ел өмірінің барлық аспектісінде экономикадан мәдениетке дейін, діннен саясатқа дейін кең ауқымды және жан-жақты вестернизацияны білдіретін. Ұлтжандылық пен этатизм елді колонияға айналудан сақтады. Ататүрік Халықтық партия жасады, ол кейінірек Халықтық-республикалық партия ( ХРП ) деп өзгерді. Оның қағидалары, бірінші кезекте, өмір сүріп жатқан ел аясындағы түрік ұлтының бірлігі мен бөлінбейтіндігі деп түсіндірілетін ұлтжандылық идеялары болды. Этатизм – партияның экономикада жекеменшік капиталды екінші кезекке қойып, мемлекетке басымдық беретін экономикалық бағдарламасы. Этатизм ( франц, 'etat – мемлекет ) деген сөзді мемлекеттің қоғамдағы рөлін абсолюттендіретін және қоғамнан да жоғары тұрған мемлекет мүддесіне жеке тұлғалар мен топтарды барынша бағынуды насихаттайтын көзқарас пен идеология, сондай-ақ, қоғамдық және жеке өмірдің барлық саласына мемлекеттің белсенді араласу саясаты деп түсінуге болады.
Экономикада « этатистік » деп экономиканы мемлекеттік деңгейде реттеуге құрылған тұжырымдар мен үлгілерді айтады. Этатизм доктринасын « аралас экономика » теориясы ығыстырды. Республика жарияланғаннан кейінгі алғашқы онжылдықта экономикалық өзгерістер экономиканы белсенді түрде мемлекеттік ынталандыруға және реттеуге негізделді. Ұлттық капитал үкіметтен елеулі жеңілдіктер алды. Елде кәсіпкерлер табының жоқтығына және барлық сауда операцияларын шетелдіктердің жүзеге асыратынына қарамастан, Ататүрік жеке бастамаларға үміт артты. Үкімет инвестициялар тартып, ұлттық темір жол құрылысын аяқтап, өндіріс нысандарын жаңарта бастады. Түркияның шетелдік қаржы мекемелеріне тәуелділігін азайту мақсатында ұлттық банк жүйесін құрды. Жаппай зауыт, шахта және электр станциялар құрылыстары басталды. Көп ұзамай шетелдік инвесторлар да шақырылды. Елде өндірісті ауқымды түрде қайта жаңғырту басталды, темір жол мен басқа да жолдарды қайта қалпына келтіру арқылы экономиканың барлық аясында өзара салалық байланыстар жақсарды. Мұстафа Кемал Ататүрік, әсіресе, өнеркәсіпті ынталандыруды жандандырудан Түркияның экономикалық дамуының мықты іргетасын көре білді. Уақыт өте келе маңызды өзгерістер ауылдық жерлерді де қамтыды. Осылайша, шаруалар ортағасырлық салық салудан құтылды, ауылшаруашылығын дамытуды күшейту жөніндегі ынталандыру шаралары қабылданды, үлгілі ауылшаруашылық мекемелері құрылды, күллі ел аумағына тым-тәуір жолдар салынды.
Реформалары өнім өндірушілерге еркіндік беріп, қаржы тұрақтылығымен қамтамасыз ететін немесе сыртқы саудаға ырықтандыру жариялайтын көптеген еуропалық елдерден айырмашылығы, Түркияда барлық саяси және әлеуметтік-экономикалық салаларды секуляризациялауға тура келді. Қоғамды жаңғыртуда Мұстафа Кемал өзінің бар күш-жігерін тап осы бағытқа салды. Түркия бұрынғыша мұсылман елі боп қала берді, алайда экономика енді өз заңдылықтарымен дами бастады, ал дін өз бетінше өмір сүрді. Ислам енді шаруашылықтарды еуропалық жолмен дамытуға, Батыста қаншама ғасырлар бойы өз тиімділігін дәлелдеген институттарды енгізуге кедергі бола алмады. Дінді саяси және жеке мақсаттар үшін пайдалануға заң жүзінде тыйым салынды. Тіпті жаңа қағидаларды бұзушыларға төтенше қатаң қылмыстық жазалар қолдану қатері болды. Ол орасан көп маңызды нәрселерді анықтады, онсыз жекеменшіктің қалыпты өмір сүруі мүмкін емес еді. Кодекс, шын мәнісінде, бизнесті дамытудың негізін жасады. Бизнеске де, Батыстандыруға да халықтың басым көбі онша дайын болмағандықтан, Ататүрік өзіне түсінікті жолмен жүрді, атап айтсақ – бұндай жағдайда мемлекет істі жүргізуді өз міндетіне алуға тиіс. Осылайша, этатизм Түркия өмірінің жан-жағына дендеп ене бастады. Экономиканың аграрлық саласын көтеру үшін осы немесе басқа істермен айналысып жүрген бизнесмендерді ауылдағы қосалқы жерлерді игеруді қаржыландыруға мәжбүрледі.
Ал 1936 жылы өнеркәсіп бұйымдарының бағасын қадағалау туралы заң қабылданды. Ал қазіргі Түркия қандай? Оның осы заманғы жағдайын екі әлемнің эклектикалық қоспасы сияқты сипаттауға болады, бірі – толық заманауи, еуропалық стандарттар деңгейіндегі озық коммуникациялары, технологиялары және өмір сүру салты бар, екіншісі – патриархалдық дәстүрлі ислам жолын ұстанған мүлде басқаша архаикалық әлем. Ататүрік реформаларының бәрі тап сол соңғысына қарсы бағытталған. Және осы тұрғыдан алғанда, оның стратегиялық идеялары тек ішінара жүзеге асты десек те болады. Шын мәнісінде, 1930-жылдары Түркияда болған « кемалистік » бұзып-жару елді мемлекеттік және ұлттық өз-өзін танумен қамтамасыз еткенімен, оның одан әрі өркениетті дамуына тек алғышарт қана жасады. Түркияның жаңа тарихының ең басты ерекшелігі осы: зайырлы ұлтжандылық және дәстүрлі, жалпы халықтың басым көбінің патриархалдық-діни өмір сүру салты арасындағы қарама-қайшылықтан тұрады. Айталық, 1946-1961 жылдары билік басында америкашыл Демократиялық партиялар тұрған кезде биліктің халықтан саяси алшақтауы болды. Нәтижесінде, авторитаризм қатері төнгендіктен, оны әскерилер құлатып тастады. Кемализмнің белгілі бір деңгейге дейін әлеуметтік базасы да кішірейіп, тек жоғарғы ақсүйектер шоғыры мен орта таптың кейбір өкілдері ғана қалды.
Сөз жүзінде бәрі де Кемал Ататүрік өсиетіне адал болуға ант бергенімен, ал іс жүзінде екі жақ та оны бұзды. Егер либералдар мемлекеттің экономикалық рөлін қысқартуға қол жеткізсе, ал исламистер елдің Батысқа бағытталуын және зайырлылық ұстанымдарын сынады. Осындай жағдайда 2002 жылы Әділет және Даму Партиясы ( ӘДП ) билікке келіп, прагматикалық кейнсиандық экономика, қатаң қаржылық саясат және бәсең ислам шешендік элементтерінен тұратын бағдарлама ұсынды. Сайлаушылардың жалпы либералдық қозғалыстардан шаршауын ұтымды пайдаланған партия өзін қуғандардың бәрін артқа тастап, көпшілік дауыспен теңдесі жоқ жеңіске қол жеткізе білді. Сайлау нәтижелері Батыспен тығыз жақындасуды көздеген либералдық саясатшыларға түрік ұлтының енді сенбейтінін айқын көрсетті. Ататүрік 1938 жылдың қарашасында өмірден кетті. Содан бері ондаған жылдар өтті. Оның уақытындағы кемализмнен көп нәрсе қалмады. Тарихи тұрғыдан қарағанда, қоғам модернизациясы дегеніміз бірнеше конституциялық қатаң тыйым салуларды енгізу емес, мейлінше күрделі тапсырмалардан тұрады. Заманауи Түркия, көп нәрсе үшін, тіпті барлығы үшін Мұстафа Кемалға қарыздар, алайда, генерал экономист емес еді, оның этатизм идеясы кез келген жағдайда жұмыс істейді деген болжамы онша дұрыс болмай шыққанын да ескеру абзал.
Рузвельт РУЗВЕЛЬТ – СОҒЫСТАН КЕЙІНГІ ӘЛЕМНІҢ НЕГІЗІН ҚАЛАУШЫ Кейде тарихтан таңғаларлықтар параллельдерді бақылауға болады: 1933 жылдың басында, тек айырмашылығы бір ай, Ескі және Жаңа дүниенің билігі басына әлемді дүр сілкіндірген екі көшбасшы келді. Олар жауласушы коалициялардың аса қуатты екі мемлекетін қырғын соғыста басқарды да ел билегендеріне 12 жыл толғаннан кейін екеуі де бір айда қайтыс болды. Бұлар Франклин Рузвельт пен Адольф Гитлер еді. Аспаны бұлтсыз балалық шақ Франклин 1882 жылы 30-қаңтарда, америкалық өлшеммен алғанда, ақсүйек отбасында өмірге келді. Әкесі – Джеймс Рузвельт анасы – Сара Деланодан 26 жас үлкен еді. Әкесінің алғашқы некесінен туған ағасы Джеймс, оны үй іші Рози деп атайтын, бұдан 28 жас үлкен болатын. Франклиннің ата-бабалары 1620 жылы Жаңа Англияға аңызға айналған « Мэйфлауэр » кемесімен келген отыз шақты алғашқы голландтық қоныс аударушы адамдар санатында еді. Олар Жаңа Амстердамның іргетасын қалады, ағылышындар оның атын өзгертіп Жаңа Йорк – Нью-Йорк атап кетті. Бәрі баланы сүйетін, еркелететін және өздерін біртүрлі қызық ұстайтын: әкесі бір, шешесі бөлек ағасы – әкесінің, әкесі – атасының, ал анасы үлкен әпкесінің ролін ойнайтын.
Бұл ойынға берілген Франклиннің артиститизм мәнерін, ал рөлдердің ауысуы – адамдарға деген айрықша қарым-қатынасын қалыптастырды: сенің кім екенің маңызды емес, маңыздысы сен сол рөлді қалай ойнайсың және қалай орындайсың. Ол жұрттың бар ықыласы өзіне ауғанға үйреніп алғаны соншалықты, өмірде де оған тек басты рөлдер қажет болды. Франклин балалық шағын Нью-Йорк штатында, Гудзон жағасындағы әкесінің Гайд-парк мекенжайында өткізді. Сара Делано оның тәрбиесін қолға алды, өзі айтқандай, « Франклиннің ақылын тамаша және биікке самғату үшін, және бұл оның өз таңдауы деп ойлайтындай ғып » істеуге ұмтылды. Оны кітап оқуға баулыды, иелікте әулеттің бай кітапханасы бар еді. Әкесі ұлын денсаулығы мықты және шыныққан адам етуге тырысып, оны жүзуге, коньки тебуге, салт атпен жүруге, желкенді қайық астында жүзуге, балық аулауға үйретті. Франклинді Еуропада кең тараған шет ел тілдеріне, – неміс және француз тілдеріне үйретті. Ол Марк Твен, Редьярд Киплингтің және геосаясат негізін салушылардың бірі Аль­фред Мэхэннің [ 1 ] кітаптарын оқуды ұнататын. Мэхэн АҚШ супердержава болуға тиісті деп есептейтін және сол мақсатқа жетудің жолдарын ұсынатын.
Оның пікірінше, Америка « теңіз тағдырлы » және ол алдымен күллі америкалық құрлық билігін өз уысында ұстап, содан соң бүкіл әлемге үстемдік орнатуы тиіс. Оның идеялары жасөспірім Рузвельттің жүрегін баурады, ол кейін елдің көшбасшысы болғасын, Мэхэн идеяларын өмірде жүзеге асыра бастады. Бала кезде Франклиннің достары болған жоқ, олардың орнын үлкен Рузвельт әулетіндегі көп тума-туыстары алмастырды. Сондықтан бастапқыда оған бейтаныс адамдармен араласу оңай болған жоқ. Бала кезінде-ақ ол ықпалды замандастарымен таныс бол­ды. Франклин бес жасқа толғанда, АҚШ президенті Стивен Кливленд [ 2 ] Джеймс Рузвельтке Нидерландтағы елші қызметін ұсынды, президент қабылдауына әкесі өзімен бірге ұлын апарды. Азамат соғысынан бері Демократиялық партиядан бірінші президент болған Кливленд жоғарғы биліктің ауыртпалығын әзер көтеріп жүр еді. Қоштасарда, ол келген кішкене баланың басынан еркелете сипап тұрып, қолын төбесіне қойып, шын ниетімен: « Менің тілегім оғаштау. Ешқашан Құрама Штаттар президенті болмаңыз » – деді. Президент шын мәнінде өз тілегінің қаншалықты « оғаштау » екенін тіпті білген де жоқ еді.
Оқу және үйлену 14 жасында, әдеттегіден екі жыл кейін, әке-шешесі Франклинді Гротондағы, артықшылықтары бар ағылшын мектептеріне ұқсауға тырысып жүрген, елдің беделді қоғамдық мектептерінің біріне берді. Одан күткендеріндей, өзімен бірге оқитындармен ортақ тіл табысу оған қиынға соқты. Сол себепті Франклин әдейі өзін мығым және тәкаппар ұстады. Оның өмірінде маңызды екі оқиға болды: 1900 жылы желтоқсанда әкесі қайтыс болды, ал 1901 жылдың қыркүйегінде, Мак-Кинли [ 3 ] қаза тапқан соң, оның алыс туысы Теодор Рузвельт [ 4 ] АҚШ президенті болды. Көп ұзамай олардың туыстық байланыстары бұрынғыдан да нығая түсті. Франклин Кембридждегі Гарвард университетіне түсті және сондағы, бір кездері өз әкесі мен Теодор Рузвельт мүшесі болған, « Порселлиан » беделді клубына мүшелікке алуын өтінді. Оны қабылдамады, алайда бұл оның өзі туралы ойынан қайтара алмады. Гарвардты аяқтаған соң, 1904 жылы, ол Колумбия университетінің заң факультетін таңдады. Екі университетте оқып жүрген кезде де Франклин айрықша жетістіктерге жете алма­ды: бақсақ, оның миы жақсы дамығанымен, ақылы онша терең болмай шықты, ол ой еңбегімен табанды түрде айналысудан қашқалақтап, есесіне, өзімен әңгімелескендер идеясын бірден қағып ала қоятын.
Франклин өздерімен бес атадан қосылатын туысы Элео­нора Рузвельтті ұнатып, көңілін білдіре бастады. Элеонора он жасында жетім қалды және аса жылуы жоқ туыстарының қолында өсті. Оның мінезі жасқаншақ та ұяң еді, алайда, солардың тасасында жасырынып жатқан мықты рухы мен алға қойған мақсатынан таймайтындығы кейінірек байқалады. Оның жақсы жасауы – 100 мың доллары және жоғары қамқоршысы – туған көкесі АҚШ президенті Теодор Рузвельт бар еді. Бір шеңбер аясындағы жастар бір-бірін бұрыннан білетін, екеуі де бір-бірін ұнатып жүретін, сондықтан жас жігіттің қызға қолы мен жүрегін ұсынуына таңғалуға болмайтын. Келісімін алғаннан кейін, Франклин алты балалы болғысы келетінін айтып, қызды қызартты... 1905 жылдың 17-наурызында некелесу рәсімі болды. Қалыңдықты шіркеу мехрабына жаңа сайланған АҚШ президенті – таяуда 4-наурызда инаугурациясы өткен Теодор Рузвельт алып жүрді. Келіскендей, Элеонора Франклинге алты бала – бір қыз және бес ұл туып берді, солардың бірі, өкінішке орай, жастай шетінеп кетті. Франклиннің әкесінің бала тәрбиесіне қатысты көзқарасы мынадай қағидаға негізделген еді: « Әкенің ең дұрыс позициясы – балалар тәрбиесінен аулақ жүруі ». Ұлы да әкесінен үлгі алып, балаларға қамқорлықтың бәрін әйелінің мойнына артып қойды.
Адвокаттық күйбең тірліктен мезі болған ол, үлкен саясатқа барар жол іздеді. Саясаттағы алғашқы қадамдар Солтүстіктегілер құрған, ісі өрге басқан Республикалық партияны Рузвельттер әулеті дәстүрлі түрде қолдайтын. Демократиялық партия, оңтүстіктердің « перзенті », ұзаққа созылған дағдарыста еді және соның маңындағы атқарымпаздардың бірі Франклинге өзі туған Нью-Йорк штатының заң шығару жиынына сол партияның атынан сайлауға түсуге ұсыныс жасады. Жас, тәжірибесіз саясатшы өз табының өкілдерін, саяси басшыларды, ірі бизнесмендерді сынап, фермерлер құқын қорғауға және әділ басқаруға уәде беріп, сайлауалды науқанын мейлінше опыр-топыр өткізді. Алайда ол өте белсенді болды, тіпті балалардың алдында да сөз сөйледі. Ол « Мен Тедди емеспін » – деп, өзі пір тұтатын, республикашыл Теодор Рузвельттен бойын аулақ салып, сайлауда жеңіске жеткенде талайлар таңғалды және солардың ішінде Элеонора да бар еді. Көп ұзамай Франклин Демократиялық партияның шығып келе жатқан жұлдызы профессор Вудро Вильсонмен [ 5 ] танысты. Ол жас саясатшыны өзіне баурап алды да, Франклин соның туы астына өтті. Вильсон Демократиялық партия атынан президенттікке кандидат ретінде өзін жылжыту үшін күрес жүргізді.
Франклин оның осы мақсатқа жетуіне баға жетпес көмек көрсетті және 1912 жылдың 25-маусымында демократтар атынан Вильсон ғана жалғыз кандидат болды. Республикалық партия, күткендеріндей, президент қызметін атқарып жүрген Теодор Рузвельтті ұсынды. Рузвельт – күйеу баланың қарсы істеген әрекеттері текке кетпей, Рузвельт – ағай жеңілді де, Вудро Вильсон АҚШ президенті болды. Жаңа президент ризашылық ретінде, Франклинді әскери-теңіз флоты министрінің орынбасары етіп тағайындады. Жеңіліске ұшыраған Теодор өз туысын жаңа қызметімен құттықтады. Көптеген изоляционистерден Рузвельттің айырмашылығы АҚШ-ты соғысқа араласуға шақырды. Олар сәтсіздікке ұшырайды, алайда Франклин саяси бай тәжірибеге ие болады. Қайғылы жағдай 1921 жылдың тамызында Рузвельт, жіңішке тақтаймен жүріп келе жатып, байқаусызда мұздай суға құлап түседі де, туғалы бойында бұғып жатқан балалар ауруы – полиомиелиттің вирусынан дертке шалдығады. Сірә, түрлі стихиялардың оған әртүрлі әсер-ықпалы болатын сияқты. Су – « тілсіз жау »: үш жасында « Германия » лайнерінің дауыл толқыны суға толтырған каютасында ол батып кете жаздапты; тағы бірде ол яхтадан суға дұрыс секірмей, оны судан әзер алып шыққан екен; және ақыр соңында мына жағдай. Франклин, ауырудан соң оттан қорқатын болды.
Есесіне, жер оған мықты тіреу сияқты еді. Ауру жылдам күш алып, аяғын жансыздандырды да, Руз­вельт мүгедектер қоларбасына еріксіз таңылды. Жас, бәріне үлгеретін, күш-қуаты мол жігіт, кенеттен – мүгедек, оның сол кездегі хал-жағдайын көзге елестету қиын емес. Рузвельт – қатты қамықты, Құдай өзінен теріс қарап кеткендей сезінді. Тәуір боларына және қайтадан белсенді өмір сүреріне үмітін жоғалтпау үшін орасан зор күш-жігер қажет болатын. Ол өзіне қандай да бір аяныш білдіруге тыйым салады. Егер дені сау болса, оның арғы мансабы қандай боларын айту қиын. Алайда осы қасіреті Рузвельтті мейлінше сезімтал, жинақы және мақсатқа ұмтылғыш етті. Бұл жағдай Элеонораны да өзгертті. Кезінде Франк­лин әдепті, алайда барынша қатаң түрде оған өз орны: үй, шаруашылық және балалар екенін ұқтырған еді. Ол қарсылық білдірмеді және үнемі тартымды да әміршіл күйеуінің көлеңкесінде жүретін. Франклин әйелдерге ұнайтын және әрдайым оларға қырындамай қала алмайтын, тіпті кейде іс насырға шауып та кететін. Осының бәрін көріп жүрген Элеонора бірде тіпті ажырасуға дайын болды. Ол әрине, Жаратушы құдайға Франклинге « ақыл кіргіз » деп те жалбарынатын.
Осындай қайғылы жағдайға тап болған кезде, ол күйеуін өзіне және отбасына « байлап » қой деп тілегені тап осын­дай сұмдық күйде қабыл болғаны үшін бәлкім өзін іштей кінәлаған да болар. Ол оның қасында отыратын басты күтушісі де, барлық істе басты көмекшісі де болды. Әйелі күйеуінің барлық тілегін сөзбен айтқызбай-ақ ұқты және сол бойда орындады. Сәл алға озып айтар болсақ, Элеонора күйеуімен де, күйеуінсіз де елді көп аралады. Ол фабрикаларға, мектептерге, балалар үйлеріне барды. Бірде жағдайы нашар балалар оқитын мектептің лас-қоқысын көріп, ол қолына сыпырғыш алып, сыпыра бастады. Оның осындай « ұлық болса да кішік болуы » күллі АҚШ тархында ең танымал бірінші ханым және жұрт шынайы сүйсінген әйел етті. Губернатор 1928 жылы демократтар Рузвельтті Нью-Йорк штатының губернаторының орнына ұсынды. Ол жанына батқан жол қиындықтарына қарамастан, сайлау қарсаңындағы тек соңғы үш аптаның ішінде елу рет сөз сөйлеп, көлікпен екі мың кило­метр жүрді және республикандықтар басым штатта... артық 25 дауысқа ие болып, жеңіске жетеді. Азғана айырмашылыққа қарамай, жеңістің айқын болғаны сонша, Франклинді жұрт « демократиялық партияның үміті » деп атайды.
Нью-Йорк – елдің қаржылық, экономикалық, мәдени және ауылшаруашылық астанасы, ал этникалық тұрғыдан қарағанда нағыз Вавилон. Бұл ең биік мақсат – президенттік орынға шабуыл плацдармы. Рузвельт орасан зор әлеуметтік шаруашылықты басқаруда үлкен тәжірибеге қол жеткізді, этникалық, әлеуметтік, діни және қаржылық топтардың әртүрлі өкілдерімен тіл табысуға үйренді. Автомобиль өндірісінің көлемі 80 % -ға, болат балқыту – 76 % -ға, прокат – 74 %, көмір өндіру – 42 % -ға қысқарды. Дағдарыс тек экономиканың мызғымастай көрінетін іргетасын қиратып қана қоймай, кеше ғана өз-өзіне сенімді жас ұлттың моральдық ұстанымдарын да бұзды. Жалпы, АҚШ тарихында баяғыдан мынадай бір заңдылық байқалуда: шамамен 70-80 жылда, экономика мен саяси қуатының ең шыңына шыққаннан кейін олар орасан зор дағдарысқа ұшырайды екен. Осы жолы оның дауыс артықшылығы он шақты емес, 700 мың адамға жетті. Алғашқы президенттік сайлау науқаны Гувер [ 6 ] президент үнемі гүлдену « анау бұрышта тұр » деп уәде бергенімен, адамдардың жағдайы бұрынғыдан да нашарлай берді. Рузвельттің маңындағылар одан 1932 жылғы президенттік сайлауға өз кандидатурасын ұсынуды талап етті. Рузвельт аса сақтықпен халықтың тамырын басып көре бастайды.
Бірқатар ықпалды бизнесмендер оның сайлау науқанын қаржыландыруға дайын екендіктерін білдірді. Франклин ой еңбегімен айналысатындардан зерделілер командасын жасақтап, әйгілі « ми трестін » құрды. Солардың ішінде ең жақыны жалпыұлттық бағдарлама жасаумен айналысқан профессор Раймонд Моли мен Сэм Розенман болды. Бүкіл ел оның сөзін іліп алады. Республикашылдардың Ұлттық конвенті сол кездері президент боп тұрған Герберт Гуверді 1932 жылы маусымның ортасында кандидат етіп ұсынады. Күн тәртібінде тұрған мәселе – президентке кан­дидатура тандау. Рузвельт оған барған жоқ, оның мүддесін өкілетті өкілдері Луис Хоув, Джеймс Ферли және Эд Флинн қорғады. Дауыс берудің бірінші турында Рузвельт 666 да­уыс алды, көздеген санға 102 дауыс жетпей қалды. Табанды күрес басталды. Екінші және үшінші турлар да күткен нәтижелерін бермеді. Сосын Рузвельттің сенім білдірген адамдары Техастың аса көп делегатын бастап келген Гарнер сенаторға іскерлік ұсыныс жасады: егер ол қолдау көрсеткен жағдайда, Рузвельт оны вице-президенттікке кандидат етіп алады. Осыдан соң, төртінші турда съезд өз кандидаты етіп Рузвельтті таңдады. Енді басты сыйға Гувер мен Рузвельт тайталасты. Бұл екі партия арасындағы күрестен де үлкен. Бұл үкіметтің мақсаты мен міндетіне қатысты екі көзқарастың күресі », – деген Гувер сөзінің жаны бар.
Алайда ол да, оның командасы да үгіттеу сөздерінде қарсыластарының ар-намысына тиетін сөздерге орын берді. Рузвельт, керісінше, ұстамдылық көрсетіп, достық рәуіште сөйледі. Нәтижесінде, Рузвельт 28 миллион дауыс алып, жеңді, ал қарсыласы 17 миллион дауыс алған еді. Демократтар сондай-ақ, екі палатада да жеңіске жетті – бұл бәрінен де артық жеңіс еді. Жаңа бағдар Сайлаудан соң Рузвельт үкімет жасақтады. Корделл Хэлл мемлекеттік хатшы болды. Франклин өзінің « жеке штабын » құрды, соны Луис Хоув басқарды. Біз тек жалғыз – үрейден, жөнсіз, ойсыз, есепсіз үрейден қорқуымыз керек, ол біздің алға шабуылдауға қажет ұмтылысымызды жансыздандырады... ». Сосын ол бірден елдің қаржы, өнеркәсіп және ауылшаруашылық салаларындағы кейін қалдыруға болмайтын түйінді мәселелерін шешуге батыл кірісіп кетті. Бұл іс-шаралар Жаңа бағдар деп аталды. Бұл ілімдердің авторы кім екені әлі күнге беймәлім. Әйгілі ағылшын экономисі Джон Кейнс [ 7 ] президент боп Франклин Рузвельт сайланғаннан кейін, онымен елді дағдарыстан шығару жөніндегі өз идеяларын бөлісті деген де болжам бар. Рузвельт өз бағытын дайындау кезінде Кейнстің белгілі бір ықпалы болғаны сөзсіз, кейінірек олар қоян-қолтық қызмет ете бастады. Рузвельттің іс-шараларына оралайық.
Банктер транзакцияларына төрт күндік демалыс жарияланды, елдегі барлық банктер жабылды, алтын мен күмісті сыртқа әкетуге тыйым салынды. Бұл нұсқауды бұзғандар жазаға тартылады: он мың доллар ( сол кезде бұл орасан көп ақша ) айыппұл салынады және он жыл абақтыға қамалады. Ол өзінің алғашқы жеделдетілген заңын – төтенше жағдайдағы банктер қызметі туралы Актті өткізді. Тек ең ірі банктер ғана ашылу құқығына ие болды. Қаржы министрлігі Федералдық Резерв жүйесіне, халық абыр-сабыр болмау үшін жеткілікті мөлшерде ақша белгілерін шығаруды тапсырды. Жексенбі, 12-наурыз, кешкі сағат тоғызда, Франклин радио арқылы ұлтқа жолдау жасады. Оны 60 миллион адам тыңдады. Ең қарапайым, түсінікті сөздермен ол қандай іс-шаралар қолданғанын және солардың неге керек болғанын ортаға салды. Президент жақтастарының бірі айтқандай, ол « капитализмді 8 күн ішінде аман-сақтап қалды », ал әйгілі америкалық жур­налист Уолтер Липпманның [ 9 ] айтуынша, « бәріне сенбейтін, бәріне сенімдерін жоғалтқан ұлт бір апта ішінде үкімет пен өздеріне қайтадан сене бастады ». Ол 250 мың жұмыссыз жасқа ұлттық саябақтар мен ормандардан жұмыс берді, барлығы 2 миллион жас америкалық АКК арқылы өтті.
Сәуірде ол үй алушылардың несиесі туралы Заңға қол қойды және оларға алған несиелерін төмен пайызбен қайтару үшін 2 миллиард доллар бөліп, мындаған үй иелерін баспанасыз қалудан сақтап қалды. Мамырда ол аштар мен жұмыссыздарға көмек беретін Федералдық төтенше әкімшілік құру туралы заңға қол қойды. Банктерді күйреуден сақтандыратын және акциялар мен бағалы қағаздарға алыпсатарлық жасауға тыйым салатын федералдық сақтандыру компаниясын құрды. Ол ел ішіне керек өнімдерді сыртқа тасуға тыйым салды. Азаматтық жұмыстар Әкімшілігін ( АЖӘ ) құрды, онда 4 миллионнан астам адам жұмыс істеп, 30 мыңнан астам жоба жүзеге асырылды. Жаңа жолдардың, көпірлердің, ауруханалардың, мектептердің, қалалық басқарма ғимараттарының, стадиондардың, әуежайлардың құрылыстары басталды... Кәсіпкерлер қауымдастығы бүкіл өнеркәсіпті 17 топқа бөлді, олардың әрқайсысы « Адал бәсекелестік кодексін » жасады. Әр кәсіпорын кодексі өндіріс көлемін, еңбекақы деңгейін, жұмыс аптасының ұзақтығын, өнімдерді өткізетін рыноктарды, бірыңғай баға саясатын тағайындады. Рузвельт әкімшілігі 746 кодексті санкциялап, индустрия мен сауданың 99 % -ын қамтыды. Жұмыссыздық жөнінде әлеуметтік сақтандыру туралы, қартайған адамдарға, жесірлер мен жетімдерге зейнетақы туралы заң қабылданды.
Бір сөзбен айтқанда, Рузвельт шаруашылықты жоспарлау және « таптық бейбітшілік » орнату арқылы дағдарысты жеңуге кірісті. Кейнсшілдік 30-жылдар ортасында Рузвельт өзінің экономика жөніндегі кеңесшісі етіп жоғарыда айтып өткен Манчестерден шыққан экономист Джон Мейнард Кейнсті тағайындады. Осынау ағылшын ақсүйегі экономикада « революция » жасап, макроэкономика негіздерін салды, ал оның « Жұмыспен қамтылудың, пайыздың және ақшаның жалпы теориясы » деген кітабы экономикалық киелі кітапқа айналды. Сол уақытта Батыста мемлекетті экономикаға мүлде жолатпайтын либералдық теория үстемдік құрып тұрған, сондықтан көптеген бизнесмендер Рузвельттің барлық іс-әрекетін « жер бауырлай жылжыған социализм » деп атады. Кейнс, Рузвельттің барлық іс-әрекеті жақсы сәйкес келетін, өз теориясын жасап шықты. Ол жұмыссыздық пен банкроттық жағдайында мемлекетттің араласуынсыз болмайды деп есептеді. Либералдар сұраныс ұсынысты анықтайды, экономика мен еңбек нарығының мінсіз жағдайы олардың тепе-теңдігі болады, – деді, алайда, Кейнс, егер жұмыспен толық қамтуға жетпесе және жұмыссыздық шектен тыс ұзақ сақталса, мұндай тепе-теңдік жағдай болуы мүмкін екенін дәлелдеді. Сондықтан, бұл жағдайдан шығу үшін, өзіндік жиынтық сұранысты көбейтетін сыртқы фактор керек. Осыдан шығар қортынды: тек қана мемлекеттің белсенді қаржылық саясаты ғана жаппай жұмыссыздықты жоя алады.
Және жалпы, сұранысты тиімді пайдалана отырып, мемлекет не қаласа соны істей алады: егер оған жұмыссыздықты азайту керек болса, онда сұранысты көбейту керек, егер баға мен инфляцияны басқысы келсе, сұранысты азайтуы керек. Егер сатып алу қабілеті төмендесе, онда тауар шығару қысқарады. Бұл кәсіпорындарда жұмыс істейтіндердің табысын азайтуға әкеледі және осы адамдардың бір бөлігі жұмыссыз қалады. Онда сатып алу қабілеттері одан сайын азая береді. Сиқырлы шеңбер тұйықталады. Құлдырау ең шектеулі нүктесіне жеткенше осылай жалғаса береді. Классикалық ( либералдық ) экономикалық теория дағдарыс уақытында мемлекеттің төмен бағаларды, төмен жалақыны және қатаң теңдестірілген бюджетті қолдауын талап етті. Кейнс, бәрінен бұрын ақша туралы емес, экономика туралы ойлау керек деді және мүлде керісінше кеңес берді: кең ауқымды қоғамдық жұмыстар көлемін және үкіметтік шығындарды жаппай көбейту керек. Тұрғын үйлер, жолдар, теміржолдар және күллі коммуникациялар жүйесінің құрылысына ассигнованияны көбейту керек. Экономиканы мемлекеттік реттеу теориясы, оны жасаушының атымен « кейнсшілдік » деп аталып, ол рузвельттік әкімшіліктің « ресми дініне » айналды.
Кейнс тек экономика жөнінде кеңес берумен шектелмей, Рузвельтті бизнесмендер психологиясынан да хабардар етті: бизнесмендердің саясатшылардан күшті айырмашылығы бар, олар көптің көзіне түсуден қорқады, өздерін батылсыздау сезінеді, өткір сұрақтардан қорқады және оларды жолдан тайдыру оңай, сондықтан олар кез келген жақсы сөзге шаттана жауап беріп, бірден өздерін « патриот » етіп көрсете бастайды. Бизнесмендердің, тіпті ең ірілерінің де тілін дұрыс тапсаң, қалағаныңды істеуге болады. Тек оларға қасқыр немесе жолбарысқа қарағандай қаталдық істеуге болмайды, тіпті нашар қылықтары болса да үй жануарларындай қарап, өзіңді жұмсақ ұстауың керек. Осы сабақты Рузвельт жақсы меңгерді. Кейнстің одан арғы тағдыры мейлінше жайлы болды. Ол XX ғасырдың ең ұлы экономисі деген атаққа лайықты болды, 1942 жылдың маусымында британдық парламенттің лордтар палатасының мүшесі болды, 1944 жылдың шілдесінде Бреттон-Вудсте Халықаралық валюта қоры мен Бүкіл әлемдік банкті құру жөніндегі дайындыққа және келісімді қабылдауға атсалысты. Билік тармақтарын қолға үйрету Рузвельт билік басына келгенге дейін, атқарушы билікті басқарған президент, биліктің екі тармағы – заң шығару және сот салалары шамамен сондай рөл ойнады.
Рузвельт арқанды бар күшімен өзіне қарай тартуға кірісті: ол Конгрестен оның көптеген заң шығару айрықша құзыретін алып қойды да президенттік институттің заң шығару қызметін кеңейтті. Сол үшін ол: ықпалды депутаттар мен сенаторлардың тілін табу, Конгреске қоғамдық пікірлер және өзінің « вето » құқығы арқылы қысым жасау, тағы да басқа түрлі әдістерді қодданды. Ол 635 рет вето қойып, абсолюттік рекорд істеді. Ең « қатты жаңғақ » атқарушы билікке тәуелсіз, өмір бойына сайланған 9 соты бар Жоғарғы сот боп шықты. Бұрынғы республикашыл әкімшілік кезінде сайланған олар Рузвельттің заңшығарушылық бастамаларының барлығына дерлік найзаларын кезенді. Егер өзінің бүкіл жүзі қырық жылдық тарихында Құрама Штаттардың Жоғарғы соты алпыс заңды конститутциялық емес деп тапса, ал Рузвельт басқарған бір жылдың ішінде оның он бір заң шығару бастамасын ( алайда бұрын-соңды тарихта бұндай « су бұрқақтар » болмағанын да мойындау керек ) қабылдамай тастады. Қайрақ тасқа шалғы табылды. Енді Рузвельт екі палатасында да демократтары басым Конгрестен өзіне, Жоғары соттың судьялары 70 жасқа толысымен, қосымша мүшелер тағайындау құқығын беруді сұрады.
Тоғыз судьяның алтауы кәрілік жасына жеткендіктен, ол тағы алты жаңа судья тағайындап, сотта өзіне қажет адал қарайтындар басымдығына қол жеткізе алатын еді. Алайда екі палата да сот тармағының атқарушы билікке тәуелді болуы қауіпті деп санап, заң жобасын қабылдамай тастады. Соның арасынша, судьялардың ішіндегі ең бет қаратпайтыны қызметтен кетуге өзі өтініш берді де Жоғары сот, ерте ме, кеш пе Рузвельт партияластарын өз түзетулерін қабылдауға мәжбүр етуі мүмкін деп қорқып, позицияларын жұмсартып, рузвельттік маңызды заңдарды кері тебуді қойды. Рузвельтке дейін штаттар билігінде көптеген басым құқық беретін де олар өздерін еркін феодалдар секілді ұстайтын. Сондықтан ол федералдық орталықтың ролін біршама күшейтіп, федералдық үкімет құрылымы желілеріндегі шенеуніктер санын 600 000-нан 920 000 адамға жеткізді және аппарат жұмылған жұдырықтай боп, бір қалыпты жұмыс істеді. Рузвельттің таланттарды сезетін айрықша қасиеті бар еді, ол барлық жерден сондайларды табатын және әрқайсысына лайықты іс тауып берді. Өз командасындағылардың бәріне өз пікірлерін айтуға мүмкіндік беретін, алайда өзі шешім қабылдайтын және онысы еш бұлтақсыз орындауға тиісті бұйрық сипатында болатын. БАҚ-пен тіл табысу Енді оның БАҚ-пен қарым-қатынасын қалай құрғанын әңгімелейік. Олар қайран қалатындай.
Өзінің ұзақ уақыт ел басқарған уақытында, ол аса бір сирек жағдайда болмаса, аптасына екі рет 200-дей журналистерді, тілшілерді және баспагерлерді өзіне жинап, емін-еркін отырып олармен сөйлесетін. Президент олардың бәрінің атын білетін, олармен әзілдесетін және олардан алдын ала дайындалған сұрақтар талап етпейтін. Кез-келгені кез-келген сұрақты қоя алатын және үнемі айқын жауап алатын. Мәселен, журналистердің айтуынша, ол банк ісі сияқты күрделі тақырыпты алып, « тіпті банкирлерге де » ұғынықты ғып түсіндіре алатын. Қалыптасқан дәстүр бойынша баспасөз-конференциялары 35 минутқа созылатын. Рузвельт тек бір ғана шарт қоятын: тікелей цитата келтіру оның өзінің келісімімен ғана болуы мүмкін. Ал екінші шартты фотожурналистер өздері тағайындады: оның балдақтары көрінбеу үшін ешқашан белден төмен түсіруге болмайды. Бұл тыйым қатаң сақталғаны соншалықты, 10 жылдан астам уақыт бойы тіпті АҚШ-тағылардың көбі президенттерінің мүгедек екенін аңғармады. Рузвельт үнемі БАҚ қызметкерлерін шенеуніктердің зорлық-зомбылығынан қорғайтын және оларға көмектесетін. Жалғызбасты бір журналистің анасы қайтыс болғанда, ол оны отбасындағы жексенбілік кешкі асқа шақырды, ал бірде кешіккен репортер мініп үлгеру үшін пойызды кідіртті. Әрине, журналистер оны сынағандарын қоймады, алайда оны сыпайы түрде істеді.
Жандары нәзік, сезімтал деп айтуға қиын журналистер, алғашқы баспасөз-конференциясынан кейін, ду қол шапалақтады және бұндай жағдай талай байқалды. Баспасөзбен бұндай қарым-қатынас стилі тек АҚШ-та ғана емес, күллі Батыста да еліктеуге болатындай өнегеге айналды. Салыстырмалы түрде жаңа құбылыс – радионың маңызы зор екенін Президент бірден түсінді. Өзінің алғашқы, аңызға айналған ұлтқа радиодан жолдаған үндеуінен соң, ол соны дәстүрге айналдырды. Камин маңында отырып әңгімелескеннен кейін, бұл хабарлар « Камин қасындағы әңгімелер » деп аталды. Рузвельт халыққа шектен тыс тым жиі үндеу жолдау, олардың қызығушылығын азайтады деп есептеді. Және расында да адамдар оның әр сөйлеген сөзін асыға күтетін және олар ел өміріндегі оқиғаға айналатын. Ол өз жолдауында тек ақпарат берумен шектелмей, мәңгілік діни қағидаттар мен заманауи демократиялық дәстүрлерге сүйене отырып, ұлттың көзін ашатын еді. Екінші науқан Бірінші мерзім соңына таяп, екінші сайлау науқаны басталды. Республикашылдар Канзас губернаторы Альфред Лэндонды өздерінің үміткері етіп шығарды. Ірі капитал өкілдерінің басым бөлігі соны қолдады. Автомобиль королі Генри Форд дауыс бермегеніне жиырма жылдай болғанын, енді Лэндонға дауыс беру үшін міндетті түрде баратынын көптің алдында мәлімдеді.
Медиамагнат Уильям Херстің газеттері демократтардың сайлауалды науқаны Кремльден жол тартатынын жазды. Көптеген басылымдар Рузвельттің жеңіліске ұшырайтынына болжам жасады. Президент маңындағылар әжептәуір мазасызданып қалды, тек оның өзі ғана сабырлы боп, сыр бермеді. Олар азаматтардың дауыс беру құқығын мемлекет қорғау керек дегенге келіседі, алайда азаматтардың еңбек ету құқығына және өмір сүру құқығына мемлекет кепілдік береді дегенді жоққа шығаруда... Бірақ біз, егер азамат сайлау бөлімшесінде тең құқықты болса, онда оның еңбек нарығында да тең құқығы болуы керек деп есептейміз... Экономикалық роялистер бізді америкалық негізгі ұстанымдарды қиратуға тырысуда деп айыптайды. Шын мәнісінде, біз оларды биліктен айырады деп қорқады. Біздің америкалық ұстанымдарға бейімділік бізден осы нәрселердің тәртібін өзгертуімізді талап етеді… Адами істер барысында әлдебір құпия цикл бар. Кейбір буын ұрпақтарынан көп нәрсе талап етіледі. Біздің ұрпақ өз тағдырының қарсы алдынан шықты », – деді. Біз Америка үйлері мен фермаларын арзан электр қуатымен қамтамасыз етеміз, біз жастар мен әйелдер үшін, мүгедектер, зағиптар, аналар үшін жұмыс істейміз. Біз жұмыссыздарға кепілдік береміз және қарт адамдарға қамқорлық жасаймыз... Біз күресті енді бастағалы отырмыз », – деп уәде берді.
Америкалық қоғамдық пікірлер институтының мәліметтері бойынша, жоғарғы әлеуметтік сатыдағы сайлаушылардың – 42 %, ортадағылардың – 60 %, төмендегілердің – 76 % -ы Рузвельтке дауыс берді. Ол өз жағына бизнесмендердің 47 % -ын тартып алды. Фермерлердің 59 % -ы, « ақ жағалылардың » 61 % -ы, квалификациялы жұмысшылардың 67 % -ы соны таңдады. Рузвельттің партиясы да Конгресс сайлауында керемет жеңіске жетті, екі палата да демократтардың бақылауына толықтай көшті, өкілдер палатасында 435 депутаттық орынның 332-сі, ал 100 сенаторлық орынның – 83-і бұлардікі еді. Қауіптің нышаны Өткен ғасырдың отызыншы жылдарының ортасында, Еуропада үлкен соғыс болмай қоймайтыны айдан анық болды. Оның себептері аз емес еді. Кемсітушілік Версаль келісім-шарты Германияның ашынысты реваншизм сезімін тудырды. Жалғыз болса да, күш ала бастаған Кеңестер Одағы сөне бастаған « киелі революция » алауын басқа елдерге тастауды армандады. Италия, бір лагерден екіншісіне жүгіріп жүріп, Бірінші дүниежүзілік соғыста колониалдық « дәмді күлше » бөлісінен құр қалды. Қартая бастаған Ұлыбритания қайткенде де өз империясын нығайтқысы келді. Алайда іс Еуропамен тынбайтын секілді, Қиыр Шығыста Жапония басып алуға кірісті. Оған түрткі болатын адам да табылды – Адольф Гитлер.
Ал Құрама Штаттарда дәстүрлі оқшаулану көңіл күй, « Аме­рика » деген қамалда отыру және Еуразиядағы мәңгі бітпейтін соғыстарға араласпау ниеті күшті. Рузвельт өз еркімен әскери-теңіз флоты мен әскери әуе күштерін күшейтудің жедел шараларын қолға алады. Гитлердің бұл құрбандыққа қанағаттанбайтыны жұрттың бәріне белгілі еді, алайда ол енді қайда барады? Франция мен Англия оны шығысқа, КСРО-ға қарсы, КСРО өз кезегінде оны батысқа – Франция мен Англияға қарсы айдап салуға тырысады. Кенеттен ашық күнде күн күркірегендей болды: Риббентроп – Молотов пактіне қол қойылды. Күллі Еуропаны жаулап алған соң Германия агрессиясының ендігі нысаны АҚШ болары айдан анық еді. Рузвельт, осы шындықты халыққа кеңінен тарату үшін және тас маңдай изоляционистердің ықпалын әлсірету үшін Голливуд кооперациясымен тығыз байланысын пайдаланып, деректі фильмдер мен хроникалар студияларының, көптеген радиостанциялардың, газет-журналдың көмегіне жүгінді. Үш түрлі көшбасшы « Бейғамдық » саясаты масқараға ұшырғаннан кейін Ұлыбритания министрлер кабинетінің басшысы Невилл Чемберлен отставкаға шығады да, 1940 жылдың 10-мамырында Уинстон Черчилль, премьер-министр және « Англияның жартасы » болады. Конституцияда шектеу болмағанмен, АҚШ-тың тұңғыш президенті Джордж Вашингтон үшінші мерзімнен бас тартқан еді.
Бұд дәстүрге айналды және оны бір жарым ғасырдан астам уақыт ішінде ешкім бұзған жоқ. Рузвельт жақындарына өзінің шаршағанын, қарапайым адамдардың тыныш өміріне қайта оралғысы келетінін айтып жүрді. Алайда, Гитлердің « блиц-кригі » ( « найзағайлы соғысы » ) және оның АҚШ-тағы әсіреұлтшылдық көңіл күйдегі жақтастары арқылы Рузвельтті қайтадан президенттік сайлауға көпе-көрнеу жібермеуге тырысқаны оның ниетін өзгертті. Егер Демократиялық партия өзін ұсынса, онда партия үмітін ақтаудан бас тарта алмайтынын ол ұғынықты тілмен жеткізді. Республикашылдар сайлауалды қызу науқан жүргізген Уэнделла Уилкиді ұсынды. Рузвельт сайлауалды науқанға қатысуға уақыты да, ниеті де жоғын мәлімдеді. Уилки сөз сөйлеп жүргенде, Рузвельт өзін аландататын басты мәселе – Уилки емес, Гитлер екенін жұртқа ұқтыратын жұмыстар істеді. Сол Рузвельт үшін сайлау қарсаңындағы « сыйлық » болды. Рузвельттің өмірінде ең қиын және ең ұлы кезең басталады. Уинстон Черчилль мен Франклин Рузвельт Иосиф Сталиннің кім екенін білетін, бірақ Адольф Гитлерге қарсы тұрғандықтан және оған қарағанда зұлымдығы аз деген қағидамен, соны қолдайды. Бұл туралы Черчилддің ең жақын адамдарына айтқан мына сөзіне қарап пайымдауға болады: « Егер Гитлер тозаққа тап болса, одан гөрі қауымдастар палатасындағы сайтан жайлы ізгі сөздер айтар едім ».
Осының бәрі АҚШ пен Ұлыбританияның осынау орасан кең аумақтағы иеліктеріне елеулі қатер төндірді. Осы оқиғалар мен жағдайлар Еуропада екі мемлекет көшбасшысының дереу кездесуін тікелей талап етті. Және Рузвельт пен Черчиллдің сондай кездесуі 1941 жылы 14-тамызда Арджентия бұғазында әскери кеме бортында өте құпия жағдайда болды. Олар соғыс және соғыстан кейінгі саясат қағидалары жазылған Атлантикалық хартияға қол қойды. Хартия Уинстон Черчиллдің үлкен дипломатиялық табысы болды, өйткені АҚШ-қа соғысқа қосылу жайлы міндеттеме берді. Рузвельт бұған дейін Жапониямен қағысудан барынша қашып жүрсе, енді Атлантикалық хартия қабылданғаннан кейін оның ұстанымы айтарлықтай өзгерді. Черчиллмен кездескеніне үш күн өткесін, 17-тамызда Рузвельт жапон елшісін өзіне шақырып алып, Жапонияның әскери іс-әрекетін мейлінше қатаң түрде айыптаған ескерту хатын тапсырды. Құпия кодтар Сол жылдарды сипаттағанда жауласушы елдердің шифр шешушілері арасындағы құпия соғыс туралы қайран қаларлық хикаяларды еске алсақ болады. Олардың барлығы да жоғары деңгейде болғанын айтуымыз керек. Ағылшындар – немістердің құпия кодын, немістер – өз кезегінде ағылшындардың, кеңестік мамандар жапон ко­дын ашты, жапондықтар – америкалық, ал америкалықтар – жапондық кодты « оқыды ».
Әр ел әр түрлі уақытта табысқа жетті, алайда, біз әңгімелеп отырған кезеңде америкалықтар жапон кодын білгені айдан-анық, ал кейбір іс-әрекеттеріне қарағанда, жапондықтар да америкалықтар құпиясын шешкен. Жағдайдың кірпияздығы мынада, әрқайсысы іштей өзіме ешкім жетпейді деп, бір-бірінің ойын оқыған. Рузвельт соғыстың бәрібір болмай қоймасын ұғып, оған қатысу туралы шешім қабылдады. Сондықтан оның алдында үш міндет тұрды: Жауынгерлердің және қару-жарақтардың саны мен сапасын басты жауы – Германия деңгейіне көтеру. Соғысқа АҚШ-қа барынша қолайлы уақытта қосылу. Елдің оқшауланушылық көңіл күйін ескере келе, соғысты АҚШ емес, оның жаулары бастауы керек. Орасан зор армия жасақталды, қаруланды және оқытылды. Екінші міндетте сәтті шешілді: Германияның бастапқы қарқыны Ресейде басылды, әрине, ол әлі де күшті еді, бірақ Ресей де жеңілмеуге бел буған. Жапонияның стратегиялық мақсаттары да, әскери қауқары да айқындалды. Германия мен Жапонияны соғысқа итермелеу ғана қалып тұр еді. Гитлердің бұл кезде АҚШ-пен ісі болмады, оның стратегиясы бойынша жауларын кезек-кезегімен құртуы керек еді, сондықтан АҚШ-қа тек КСРО-ны бағындырғаннан кейін ғана көңіл аударуы мүмкін еді. Жапонияның жөні бөлек.
АҚШ, Ұлыбритания және Гол­ландия мұнайдың және қару-жарақ жасағанда болатқа қосылатын кейбір шикізаттардың экспортына эмбарго енгізгеннен кейін ол көп күте алмайтын еді. Жапонияның шабуылға дайындалып жатқанын Руз­вельт білді деген қауесет бар. Бірақ, оны жоққа шығаратын дәлелдер де бар, алайда, кейбір жағдайлар « жел тұрмаса, шөптің қимылдамайтынын » растайды. Біріншіден – содан аз уақыт бұрын Рузвельт Жапонияға алдын ала орындалмастай талаптар қойды, « қашқалы тұрған қоянға, тәйт дегесін не жорық », онсыз да секіруге дайын отырған Жапонияны түртіп жіберді. Екіншіден, ол, нақты қай күні шабуыл болатынын білсе де, жапон коды ашылғанын сездірмеу үшін қорғанысқа бұйрық бере алмас еді. Бұл жағдай жалғыз оның басында болған жоқ: « Англия үшін » болған әуе шайқасында Уинстон Черчилль, Ковен­три қаласын фашистердің жаппай бомбалауға дайындалып жатқаны жайлы хабардар болса да эвакуация туралы да, әуе қорғанысы туралы да бұйрықтар бермеді. Бұның да себебі сол: немістер онда өз шифрының ашылғанын біліп қояр еді. Алайда бір нәрсе анық: Фран­клин Рузвельт бұндай үлкен шығын боларын, әсіресе, Пёрл-Харборда күткен жоқ, сондықтан да жанына қатты батты және шынымен ыза болды.
Соғыс жариялау 1941 жылы 8-желтоқсанда Рузвельт Конгресс алдында сөз сөйледі. Сенат пен өкілдер палатасы ( тек бір депутат қана қарсы ) Жапонияға соғыс жариялады. Алайда үш адам – Уинстон Черчилль, Иосиф Сталин және Франклин Рузвельт оның сөзін ширығып, айрықша күтгі. Гитлер қызбалана, ұзақ сөйледі. Ол Рузвельтті « Вильсон қандай болса, бұл да сондай есуас. Алдымен соғысқа шақырады, сосын оның себептерін жоққа шығарады, онымен қоса үстіне христиан екіжүзділігінің киімін киеді... » – деп айыптады. Сөз арасында: « Германия өз құқығы үшін соғысады. Мыңдаған Черчильдер мен Рузвельттер оған қарсы құпия келіссөзге түссе де ол өз құқықтарын қамтамасыз етеді » – деді. Сөзінің соңында Аме­рика Құрама Штаттарына қарсы соғыс жариялады. Уин­стон Черчилль мен Иосиф Сталин иықтарынан бір үлкен жүк түскендей күрсіністі. Франклин Рузвельттің сезімі мейілінше күрделі болды, алайда ол мәселенің басы ашылғанына қанағат етті. Сондай-ақ, тап сол күні Италия одақтас державаларға қарсы соғыс жариялады – барлық карталар ашылды. Америкалықтардың қобалжулары мен күдіктері артта қалды. Құрама Штаттар біртұтас орасан зор әскери лагерьге айналды.
Кеңестер Одағының Германияға қарсы қан төгіп, жанкештілікпен шайқасқан ауыр соғысы көп жылдар бойы америкалықтар үшін беймәлім соғыс болды, алайда АҚШ-тың Жапонияға, Италияға, және Германияға қарсы соғысы да кеңестік адамдар үшін белгісіз соғыс еді. Адамзат тарихындағы Ең Ұлы Драма басталды. Оның басты рөлдері XX ғасырдың үш ұлы көшбасшысы – Фран­клин Рузвельт, Иосиф Сталин және Уинстон Черчильге тиді. Олар бір-біріне мүлде ұқсамайтын, тарихы да, мәдениеті де, болмысы да, мүддесі де әртүрлі елдердің – конституциялық монархия, президенттік республика және коммунистік дик­татура елдерінің басшылары еді. Және олардың өздері де бір-біріне мүлде ұқсамайтын: лордтың, кәсіпкердің және етікшінің балалары еді; консер­ватор, либерал және коммунист. Олардың тек бір ғана ұқсастығы бар еді: олардың бәрінің де мінездері күшті еді және өз мемлекеттерінің мүддесін, өздерінің түсініктеріне сай, табанды түрде қорғады. Міне осы үш көшбасшы өз мемлекеттерінің атынан одақ құрды. Бәрінің бір ғана мақсаты бар еді, ол – Германия, Жапония және Италия үштік одағын жеңу. Алайда олардың әрқайсысы осы мақсатқа жетуде өз жолдарын көрді.
Черчилль жол-жөнекей басқа да міндеттерді шешуге тырысты: Британия империясын сақтап қалу ( ол империяны тарату кезінде төрағалық еткім келмейді деп мәлімдеді ); ол үшін Германия мен КСРО бір-бірін қалжыратқан сайын, жақсы бола түсетін еді, егер Кеңестер Одағы күш ала бастаса, онда Балқан арқылы Еуропаға барар жолын кеспек болды. Сталин екі майданда мүлде соғысқысы келмей, одақтастарының Жапонияға қарсы соғыс жарияла деген ұсынысынан бас тартты; ол одақтастарының тезірек Екінші майдан ашуын және кез келген жерде емес, Францияның солтүстігінде ашуын күтті, сонымен қоса ол Шығыс Еуропа елдерін өзінің қолшоқпарына айналдыруды жоспарлады. Рузвельт бұл соғысты либералдық демократия мен тоталитарлық зорлық, ізгілік пен зұлымдық арасындағы ғаламдық күреске айналдыруды ойлады. Ол Құрама Штаттардың жер бетіне тыныштық, жайлылық әкелуші ролін атқарарына сенді. АҚШ-тың оқшауланудан шығып, соғысқа қатысып, онда жеңіске жетіп, әлемде демократиялық тәртіп пен әділдік орнататын ғаламдық державаға айналуын армандады. Ол Черчильдің Британия империясын сақтап қалмақ болуын босқа тыраштану деп есептеді және шамасы келгенше Кеңестер Одағын әлсіретуге тырысты. Сондықтан ол бастапқыда екінші дәрежелі жер телімі – Африканың солтүстігінде Екінші майдан ашу идеясын қолдады.
Сәтсіздікке ұшырау 1941 жылы түгелдей және 1942 жылдың бірінші жартысында бұл үш одақтас бірыңғай сәтсіздіктерге ұшырады. Рузвельт Каирда, Бағдадта немесе Басрада кездесуді ұсынды. Алайда Сталин, соғыс жүріп жатқан жақтан алысқа кете алмайтынын алға тартып, Тегеранда кездесуді талап етті. Сталин мен Черчилль бұрын кездескен еді, ал Рузвельт пен Сталин бір-бірін танымайтын. Рузвельт кездесуге Сталинмен ортақ тіл табысу ниетімен бар­ды. Сондықтан, Сталин Тегеранда түнде жүру қауіпті, қарсы жақтың барлаушылары қастық жасауға дайындалып жатыр деген мәлімет барын айтып, кеңестік елшілікте орналасуға ұсыныс жасағанда, Рузвельт келісім берді. Черчилль конференция басталмай тұрып, позицияларын келісіп алу үшін Рузвельтті оңаша кездесуге шақырды. Алайда Рузвельт бұл Сталинге күдік туғызады дегенді алға тартып, ұсынысты қабылдамай тастады. Сталинмен болған алғашқы әңгімеден-ақ Рузвельт, майдандағы жалпы жағдайдан жақсы хабардар адам екенін және оның нені қалайтынын ұқты. Екі көшбасшы да державаларының өсіп келе жатқан күш-қуатын сезінді және соғыстан соң әлемде өздерінің айрықша рөл атқаруларына тура келетінін түсінді. Сталиннің ұсынысы бойынша, Рузвельт конференцияда төрағалық етті. Президент кездесуді қатаң күн тәртібінсіз, еркін пікір алмасу түрінде өткізуге ұсыныс жасады.
Конференцияда Екінші майдан ашуға байланысты Сталин мен Черчилль арасында қатқылдау дау туды. Рузвельт көз қылу үшін әдейі Сталин жағына шықты. Оңаша қалғанда ол Черчильге: « Атап айтқанда, орыстар – қарапайым адамдар, алайда оларды көз алдарында тұрғанды көрмейтін, соқыр десек, қателік болар еді », – деп түсіндірді. Сталиннің түнере бастаған түрін көріп, Рузвельт Черчильдің таза ағылшындық әдеттерін әзілге айналдыра бастады. Бұл Сталиннің күлкісін келтірді де ахуалды жаймашуақтандырып жіберді. Отырыстан соң Сталин күлімсірей Рузвельтке келіп, қолын қысты. Жеке қарым-қатынас жолға түсті. Конференцияда Германия мен оның одақтастарына қарсы бірлескен іс-қимылдар келісімі мен соғыстан соңғы әріптестік және мықты бейбітшілік орнату мәселелері қаралды. Құпия шешімдер қабылданды. Рузвельт пен Сталин Тегеран конференциясының нәтижелеріне риза болды. Черчилль конференциядан соң: « Орыс аюы мен америкалық бизонның ортасында отырып, өзімді кішкентай ағылшын есегі... сияқты сезіндім, ол тек қана үйге қалай жол тауып баруға болатынын біледі », – деді мұңая. Германияның халі мүшкіл еді. Лео Сцилард президент Рузвельттің атына хат жазды да, оны Альберт Эйнштейнге апарып, оны өз атынан Рузвельтке жөнелтуді өтінді.
Эйнштейн, өз кезегінде, бұл хатты президенттің жеке өзіне тапсыр деген өтінішпен Рузвельттің досы, қаржыгер Алекс Сакске берді. Президент оны таңғы асқа шақырады, сол жерде бұл оған бәрін егжей-тегжейлі түсіндіретін болып, келісті. Қонаққа келген Сакс осынау фантастикалық жобаны Рузвельттің көпе-көрнеу ысырып тастамақ ниетін байқады. Сонда Сакс Наполеонға Фултонның жаңа іс – бумен жүретін кемелер жасау туралы ұсыныс жасағаны, алайда ол осы идеяның келешекте келтірер пайдасын ұқпай, оны кері қайтарғаны туралы әйгілі тарихи әңгімені айтып берді. Фул­тон осы идеямен ағылшындарға барса, олар оны қолдапты. Сакс: « Қарсыласының аяқ астындағыдан арғыны көре алмайтындығының арқасында Англияның аман қалғанына мысал осы », – дегенді қосты. Президент ойланып, бір шөлмек « Наполеон » коньягін алды да, екі рюмкаға құйып, досымен бірге ішті. Сосын өз көмекшісін шақырып алып, « Бұл іс жүзеге асыруды керек етеді », – деген Эйнштейн сөзімен, оған тапсырды. Осылайша « Манхэттен » деген жасырын атпен құпия жоба іске қосылды, ол 1942 жылдың ортасынан бастап, қарқынды дами бастады. Бәлкім, Нью-Йорк пен бүкіл ел, Рузвельттің голландиялық бабаларының Манхэттен аралына кеп, үй-жай салуынан басталғандықтан болар.
Жобаны іске асыруға шамамен 120 мың адам тартылды, ол екі миллиард долларға түсті. Рузвельт жобаның басты жауапкершілігін полковник Лесли Гроувзге жүктемек болды. Ол тек солдаттарға ғана бұйрық беріп, ал ешқашан ғалымдармен ісі болмағанын түсіндірді. Рузвельт сөзінен қайтпағасын, Гроувз келісті, бірақ, « мынау « жұмыртқабастар » де шенге мән беретін сияқты. Сондықтан, олардың ортасында беделім болу үшін мені генерал етіңіз », – дегенді қосты. Рузвельт оның өтінішін қанағаттандырды. Оқиғадан озып айта кетейік, Гроувз алдына қойылған міндетті жақсы атқарды. Атом жобасының ғылыми жетекшісі етіп Роберт Оппенгеймерді тағайындады, физик, Нобель сыйлығының иегері, бақылауға келетін ядролық реакцияны тұңғыш рет жүзеге асырған Энрико Фермиді бас маман деп санауға болады. Зертхана Лос-Аламоста құрылды. Кванттік механика негізін салушылардың бірі, Нобель сыйлығының иегері, кайзер Вильгельм Институтының дирек­торы Вернер Гейзенберг бастаған неміс ғалымдары да атом бомбасын жасауға жұмыс істеп жатқанын америкалықтар білетін, сөйтіп жарыс басталды. Америкалықтар тіпті Вернер Гейзенбергті ұрлап кету жайын да ойластырған, бірақ сосын ол идеядан бас тартты, егер сәтсіздікке ұшыраса, олай болуы әбден мүмкін еді, немістер онда жоба жұмысын жеделдетері сөзсіз.
Оны жасаудың басты екі бастамашысы Альберт Эйнштейн мен Лео Сцилард сәуірдің басында бұл туралы біліп, сол бойда дабыл қақты. Эйнштейн Рузвельтке екінші хатын жазды, ал Сцилард оған өзінің меморандумын қосты, олар атом жобасына қатысты барлық жұмысты дереу тоқтатуды сұрады. Әлемдегі жағдай түп тамырымен өзгерді, енді атом қару-жарақтарына мұқтаждық жоқ еді. Егер Құрама Штаттар тіпті өз қолына атом бомбасын ұстап, уақытша артықшылығын көрсеткенімен, басқа елдер де ерте ме, кеш пе оны жасайды. Онда әлем үлкен қатерге бас тігеді. Олардың жолдауы тиісті жерге, қатал тағдырдың тәлкегімен, ол дүниеден қайтқан күні жетті. Ядролық жын еркіндікке ұмтылды. Сонысына бола, ол « мыстан аулауға » [ 13 ] дем беруші – сенатор Джозеф Маккартидің көз қырына ілікті де, атом энергиясы жөніндегі комиссия оны құпия жұмыстардан шеттетті. Эйнштейнді өле-өлгенше ар азабы қинады. Соңғы мерзім 1944-жылдың ортасында президенттіктің төртінші мерзімі туралы мәселе күнтәртібінде тұрды. Республикалық газеттер, Рузвельт денсаулығының нашарлығын меңзеп, Ақ Үйде алты президент өлгенін еске алды.
Дегенмен, үшінші мерзім алдында Рузвельт қобалжуды бастан кешсе, енді осы жолы « әлгі қарғыс атқыр соғыс пен Гитлердің » түбіне жету үшін қайта сайланғысы келгені анық. Дәстүрлі америкалық саясатта вице-президент іс-жүзінде қосалқы рөл атқарады, әсіресе, Рузвельттің көлеңкесінде. Алайда Рузвельттің денсаулық жағдайын ескергенде, осы қызметке үміткер өте байыппен таңдалуы қажет еді. Бірақ, олай болмады, Рузвельт, онша мән бере қарамастан, бірнеше үміткердің ішінен сенатор Гарри Трумэнге тоқтады. Оның жақтастарының көбі бұл таңдауға мейлінше наразы болды, бұны тіпті Трумэннің өзі де күткен жоқ. Сауалнаманың атқаратын қызметі туралы сұрағына ол үйреншікті « ағаш өсіру » деп жазды да дауыс беріп, сайлау нәтижесін күтті. Ол сайлаушылардың 53,5 % дауысын алды, 432 таңдаушы оның республикашыл бәсекелесі Томас Дьюидің 99-ына қарсы. Сонымен, бұрын-соңды болмаған және қайталанбайтын жағдай болды – қатарынан төртінші рет жеңіске жетті. Соғыстың таяу арада бітері айдан анық еді. Рузвельт, Черчиллдің келісуімен, Сталинге соғыстан кейінгі ахуалдың басты жағдайларын талқылау үшін тағы да үшеуміз кездесейік деп ұсыныс жасады. Сталин келісті де оларды Қырымға шақырды.
Бастапқыда ұсыныс қабылалынды, алайда Рузвельт бұл аудан санитарлық жағынан қолайсыз екенін білгеннен кейін, ол Сталинді Италияға, Сицилияға, Мальтаға, Кипрге және басқа да Жерорта теңізіндегі жақсы орындарға шақырды. Алайда Сталин Кеңестер Одағынан басқа жерге баруға дәрігерлердің рұқсат етпейтінін сылтауратып, олардың бәрінен бас тартты. Ақыр соңында Рузвельт Ялтада кездесуге келісті. Ялта және соңғы күндер 1945 жылдың 4-11 ақпанында Ялтаға таяу маңдағы Лива­дия сарайында « Үлкен үштіктің » екінші кездесуі болды. Бұл жолы Франклин Рузвельт, Уинстон Черчилль және Иосиф Сталин ескі достар секілді кездесті. Әр көшбасшы талқылауға кез келген сұрақты көтеруіне болады деп келісті. Онда Германияны түбегейлі қирату мақсатында әскери жоспарларын белгіледі. Польша туралы әңгіме болды, Гер­мания есебінен оның батысы мен солтүстігін кеңейтіп, шекарасын белгіледі. Үкімет құрамы туралы ұзақ айтысудан соң, Сталин өз бақылауындағы Люблинск үкіметі құрамына Лондонда қуғында жүрген үкіметтен бірнеше министрді қосуға келісті. Рузвельт, егер Чан Кайши басқарса, Қытайдың әлемдік сахнада күшеюіне мүмкіндік туғызу керек деп тұрып алды, ( Өкінішке орай, онда да кейін Мао Цзедуннің коммунистік диктатурасы орнады ). Кеңестер Одағы өз қол астына Оңтүстік Сахалин мен Курилл аралдарын алды.
Оған дейін оның жоғары органы – Қауіпсіздік Кеңесіне төрт мүше – немесе « төрт полицей » атанған – АҚШ, КСРО, Ұлыбритания мен Қытай болады деп ұйғарылған еді, осы конференцияда бесінші етіп Францияны қосты. БҰҰ құрылтайшылары Ук­раина мен Белоруссияны дербес мүшелері қатарына қосты, яғни Кеңестер Одағы оның Ассамблеясында үш дауыс алды. Бастапқыда Рузвельт те АҚШ-тың үш дауыс алғанын қалады, оны Сталин де қолдады, алайда сосын президент ол ойынан айнып қалды. Конференцияға генерал Шарль де Голль келмеді, алайда бәрібір ол келмесе де оның ықпалы сезілді. Мәселен, Франция Германиядан өзінің үлес аймағын алды. Осынау Францияға қатысты екі маңызды шешім, оған ұлы держава мәртебесін қайтып берді. КСРО, Германия тізе бүгіп жеңілгеннен кейін, Жапонияға қарсы соғыс бастауды міндетіне алды. Конфе­ренция соңында үш көшбасшы азат етілген Еуропа туралы Декларацияға қол қойды. Бұны Рузвельттің сырқатына байланыстырып, ол дұрыс шешімдер қабылдайтындай жағдайда болмады-мыс десті. Дегенмен, мәселе олай емес еді. Президенттің қасында оның адал серіктері Г.Гопкинс, Э.Стеттиниус, У.Леги, Дж.Мар­шалл болды.
Олар конференция өту барысын да, Рузвельттің өзін қалай ұстауын да жіті қадағалап отырды, ал егер олар одан күмәнді реакция байқаса, онда дабыл қағар еді. Иә, Рузвельт ауру еді, алайда ол айқын ойлауы мен өз дәлелдерінің күшін жоғалтқан жоқ. Сондықтан мәселе денсаулықта емес, екі түрлі жағдайда еді. Біріншіден, ол әлі де күші басым Жапонияны күйретуге КСРО-ны тартқысы келді. Екіншіден, ол соғыстан соңғы әлемді қалай көрді. Ал сол әлемде Құрама Штататтар басымдық көрсетуі керек еді, бірақ қару-жарақтың күшімен емес, гүлденген және демократиялық мемлекет ретінде өзі үлгі болып. Соғыс аяқталуға таяды. Ол америкалық және кеңестік армиялар арасында бар болғаны 150 километр қалғанын білді. Рузвельт камин алдында өзінің сүйікті былғары креслосында отырған, оның көңіл күйі көтеріңкі еді. Суретші Елена Шуматова оның портретін салу үшін суретін сызып жүрген. Күндізгі сағат екіге таяу ол кенет: « Менің басым сұмдық қатты ауырып тұр », – деді. Екі сағаттан соң ұлы президент миына қанқұйылудан қайтыс болды. Оны Гайд-паркке жерледі. Көптеген елдер бұл қазаға шынайы қайғырды.
Қатты қамыққан Черчилль: « Бір кезде әлем президентке қарыздар екенін түсінеді... », – деді. Сталин де өте күшті торықты. Тіпті Токио мемлекеттік радиосы да « ұлы адамның өлімі » туралы хабарлады. Жеңімпаз « Үлкен үштіктің » 1945 жылдың 17-шілдесінен 2-тамызына дейінгі аралықта « Терминал » деген бүркеншік атпен Потсдамда өткен конференциясына Рузвельттің орнына Гарри Трумэн қатысты. Рузвельт қандай адам еді? Рузвельт мейлінше мінезі ашық адам болғанымен, оның ішкі әлеміне ешкім кіре алған жоқ. Мамандықтары әртүрлі көреген адамдар айтқан бірнеше мінездемені келтірейік. Биограф Артур Шлессинджер: « Ақкөңілдік бетпердесі алдамшы, ал шын Рузвельт жұмбақ жасап, оның шешуін өзі де ұмытқан құпия жан еді ». Бұған зерттеу нысанының өзі мазақ ете былай деп жауап берген екен: « Мені жұрт өзін-өзі жұмбақ жасаған деп есептейді, шын мәнісінде, мен жұмбақ пен Санта-Клаустың өзінше буданымын ». Психосарапшы Карл Густав Юнг: « Ол өзінен-өзі күшті адам болатын – биік те тұңғиық ақыл иесі, өзі қажет деп есептеген жағдайларда аяушылығы жоқ, санасы жоғары деңгейде икемді, не ойлап тұрғанын алдын-ала білу мүмкін емес десек, қателеспейміз ».
Философ Жан-Поль Сартр: « Оның адам ретінде керім тартымдылығы, бір мезгілде әрі сезімтал, әрі күшті болуы мейлінше қайран қалдырады ». Жазушы Томас Манн: « Осынау қулықтың, күн шуағының, еркеліктің, кірпияздықтың және адал сенімнің қоспасына мінездеме беру қиын, алайда онда әлдебір ізгіліктің мөрі бар, менің ойымша, құлауға тиістінің туғаннан қарсыласы ретінде ( сөз фашизм туралы ) мен оған бауыр басып қалдым ». Осынау баға берген адамдардың әрқайсысы шама-шарқынша психолог және әрқайсысы Рузвельттің әр қырынан сипаттайды, алайда жалпы сипаты тілге ілікпей қала береді. Біз де шамамыз келгенше өз пікірімізді айтып көрейік. Әрине, ол басынан бақайшағына дейін саясаткер еді, алайда өзінің шімірікпеу шегіне жеткен, қажеттілік тұрғысындағы мүдделерді көздейтін мінез-құлқын халық игілігіне жұмсады. Тумысынан бекзат ол халықпен қарапайым және түсінікті тілмен сөйлесті. Дағдарыс кезінде ол жалпыға ортақ эконо­мия жариялады, осы үнемдеу қағидасын өзі де бұзбау үшін, 19-центтік таңғы ас ішті. Және бұны көз аддау үшін емес, өзі бөлінбес бөлшегі сезінетін халықтың жағдайын сезіну үшін солай етті.
Екінші дүниежүзілік соғысқа қатысқан ұлы державалар ішінде, адам өлімі де, материалдық шығыны да ең азы АҚШ, оның аумағы шайқас алаңына айналған жоқ және осы соғыста бәрінен көп жеңіске жеткені де АҚШ болды. Бұл жерде оның өзімшілдігін айыптарлық сылтау табуға болады, алайда көшбасшы миссиясы сондай, ол ең алдымен өз халқын ойлауға міндетті. Рузвельт өз елінде басқарудың жаңа институттарын жасады, билік жүйесін толықтай жаңғыртты, ол жаңа әлемдік тәртіптің нұсқасын сызды, алайда, өкінішке орай, оның құрылысына қатыса алмады, және сондықтан ол тәртіп жетілмей қалды. Ал ол бодан елдерге азаттық беріп қана қоймай, олардың дамуына көмек бергісі келіп еді. Ол нашар дамыған әлсіз елдерді тонау мен қанаудың дәуірі өтті деп есептеді. Дамыған елдер мен дамушы елдер арасында сенімді қарым-қатынас орнауы керек, тек сол ғана адамзат пен өркениетті құтқаруы мүмкін деді. Және бұл жағынан ол Кеңестік Ресейді мүлде үмітсіз деп есептемеді. Егер Сталиннің өзімен тіл табысу мүмкіндігі болса, онда оның орнын басатын буынмен тіл табысу одан да оңай болады. Бәлкім, біз оны аздап идеал тұтармыз. Алайда оның әлемдік саясат сахнасындағы соңғы іс-әрекеті бұған себеп бола алады.
Рузвельт әлемді Ұлы күйзелістен құтқарып қалды, АҚШ-тан соң басқа да елдер дағдарыстан оңала бастады. Ол біріккен әскери күштерді Зұлымдыққа қарсы көтерді және жеңіске жетті. Ол БҰҰ-ны құрды, бұл ұйым өзіне артылған үмітті ақтамаса оның кінәсі жоқ. Ол АҚШ-тың қанатының астына алып, ақылдың күшімен, әлемдік әділ тәртіп орнатпақ болған, өкінішке орай, ол кеткен соң АҚШ ақылға сыйымсыз күшке сүйене бастады. Қазіргі Үлкен дағдарысты өткен ғасырдың 30-жылдары болған Ұлы күйзеліспен жиі салыстырады. Оның тәжірибесін қолдануға тырысады. Алайда, бұл дағдарыстың басты сабағы: ешқандай аса қуатты ЭЕМ ( электрондық есептеу машиналары ) да, мемлекет пен үкіметтің басшыларының күйгелек тобыры да, беймаза қаржы сарапшыларының армиясы да Ұлы Көшбасшыны алмастыра алмайтынын ұмытып кетеді. Сондықтан сұрақтан сұрақ туындайды: ал енді жаңа Руз­вельт шығар ма екен? Экономикалық комментарий. РУЗВЕЛЬТ « ЖАҢА БАҒДАРЫНЫҢ » ӨЗЕКТІЛІГІ Әлемдік экономика рецессия фазасына кірді және бұл – факт, бұны ешкім жоққа шығара алмайтын сияқты. Көпшілік әлемдік экономиканың қазіргі жағдайын 1930-жылдардағы Ұлы күйзеліспен салыстырады. Рузвельттің дағдарысты жойып және әлемдік экономиканың дамуын ондаған жылдар бұрын анықтаған « жаңа бағдарының » сабақтарын еске алатын уақыт енді келді.
Рузвельт қызметке 1933 жылы 4-наурызда, дағдарыстың нағыз шырқау шыңында кірісті. Соған сәйкес, орнықты банктер операцияларын жалғастырып, ал орнықсыз банктерге арнайы мемлекеттік уәкілдердің бақылауына қойылды. Осының бәрін мемлекеттің « коэрцитивтік агент ретінде барлық нарық алмасуға қатысушылар мүддесін қорғайтын » нормативті экономикалық теориясының негізгі жағдайын жүзеге асыру деп түсіндіруте болады. Банк қызметтері туралы заң қабылдаудан басқа, қаржы және экономика аясын қолдаудың бірқатар шараларын тізбелеуге болады. Гласс-Стигал Заңы коммерциялық банктерді инвестициялық бизнес аясынан шығарды. Құнды қағаздар туралы Заң көпшілікке ұсынатын жаңа құнды қағаздар шығару туралы толықтай ақпараттармен қамтамасыз етуді талап етті. Тұрғын үй иелерінің ссудасы туралы Заң ипотекалық кепілге салынатын бағалы заттарды қайта қаржыландырумен қамтамасыз ету үшін 2 миллиард доллардың облигацияларын шығаруға құзыретті тұрғын үй иелерінің Ссуда Корпорациясын ұйымдастыруды қарастырды. Алтын стандартынан бас тарту шешімі алтын экспортына толық тыйым салды және доллардың басқа валюталармен салыстырғанда еркін жүзу курсын тағайындады. Өнеркәсіпті сауықтыру туралы Заңы бойынша өнеркәсіпті сауықтыру жөніндегі Ұлттық әкімшілік құрылып, жалақыны, бағаны, жұмыс уақытының ұзақтығын, сондай-ақ, кәсіпорындардағы бәсекелестік үдерістерін реттеу өкілеттілігін үкіметке жүктеді. Ауыл шаруашылығын реттеу туралы Заң кейбір тауарлар бағасының деңгейін реттеуді және фермерлерге өндірісті қысқарту үшін субсидиялар беруді енгізді.
Теміржол транспорты туралы Төтенше Заң қуатты басқару мен темір жол қызметін ұсынуды реттеді. Федералдық төтенше жәрдем туралы Заң бойынша, федералдық төтенше жәрдем бағдарламасының қаржысын бөлумен айналысатын төтенше жәрдем Федералдық әкімшілігі құрылды. Қала жастарының жұмыссыздығын азайту шарасы ретінде ормандарды сақтау мен қалпына келтіруге қатысушылардың Азаматтық корпусы құрылды. Сондай-ақ, әлеуметтік сипаттағы маңызды шаралар қабылданды. Еңбек қарым-қатынастары туралы Заң ( Вагнер заңы ) тек қана кәсіподақтар құқының ресми мойындалуын жариялаумен шектелмей, осы құқықтардың заңды кепілдіктерін де қарастырды. Рузвельттің « жаңа бағдары » көбінесе, теориялық тұрғыдан, Джон Мейнард Кейнстің нарықтың кемшіліктерін жою үшін нарықтық қатынастарға мемлекет белсенді түрде араласуы керек деген идеясының салтанат құруы деп бағаланады, ал бұрын, мемлекет экономикаға мейлінше аз араласуы керек ( нарықтың « көзге көрінбейтін » қолы бәрін өзі түзейді ) деген либералдық көзқарас үстемдік құрған еді. Жалпы жүйеге деген көзқарас бойынша, тек қаржылық-экономикалық жүйе ғана емес, ( ал экономика – экономикалық нарықтық қарым-қатынастағы әлеуметтік жүйе ), кез келген жүйенің дағдарыстық қатынастарының себебі осы жүйені құрайтын агенттерге деген сенім дағдарысы боп саналатынын, толықтыру үшін айта кетуге болады. Сенім – нақты экономикалық категория.
Осыдан дағдарысты жұмсарту және біртіндеп жеңу тек сенім қалпына келген кезде, атап айтсақ, бүкіл экономикалық агенттер ( халық, инвесторлар, қаржылық ұйымдар, өнім өндірушілер және, әрине, мемлекеттік құрылымдар ) бір-біріне сенген кезде ғана мүмкін. Тап осы тұста, жеткілікті мәжбүрлеу ( коэрцитивті ) қуаты бар мемлекет қоғамда басты сенім генераторы ролін атқара алады. Шын мәнісінде, соны Рузвельт өзінің « жаңа бағдарында » істеді және АҚШ экономикасының мейлінше тұрақты дамуын көп жылдарға айқындап кетті. Бақылаусыз бәсекелестік шайқастары мен монополизациядан құтылған « бәріне » көмек және экономиканың қарқынды дамуы президенттің идеологиялық тұғырындағы басты міндеттерді жүзеге асырды. Ол барынша қарапайым және ұғынықты болғандықтан, тіпті Екінші дүниежүзілік соғыс жылдарында да әлеуметтік бағдар боп қала берді. Рузвельт әкімшілігінің батыл да қарқынды саясаты ұлттың көңіл күйіне психологиялық серпіліс туғызды, « тығырыққа тірелу » орнына жасампаздық келгенін атап айтуымыз керек. Бұл саясат үкімет жағдайды біледі және экономикалық өмірге оң ықпал етеді деген сенім сезімін туғызды.
Эрхард ҒАЖАЙЫП ЖАСАУШЫ ҚАЙСАР ЭРХАРД Еңсесі түскен Германия мен еркетай Бавария Германия, Екінші дүниежүзілік соғысқа түрткі болып, ақыр соңында адам айтса сенгісіз масқараға ұшырады: ол жер аумағының 24,3 % -ынан айрылып қалды, қалғандары үшке – Батыс ( 52,7 % ), Шығыс ( 23 % ) және Батыс Берлин анклавына бөлінді. Германия соғыста 10 млн адамынан айрылды, 12 млн адамы басқа мемлекеттер аумағында қалды. Онда негізінен қарттар, әйелдер, балалар мен мүгедектер тұрып жатты. Тұрғын үйлердің 20 % -ы қирап, үйіндіге айналды, 25 % -ы қатты бүлінді, өнеркәсіп қирады. Тек әр бесінші сәбидің өз жаялығы болуы мүмкін еді. Ел аштықтың табалдырығында тұрған. Оған қоса, көптеген немістер өздерін қылмыскер сезінді және елді толығымен психологиялық күйзеліс жайлады. Германияға, әсіресе оның Батыс бөлігіне осындай жарақаттан жазылу үшін ең кемі ширек ғасыр керек сияқты еді. Бавария әрдайым герман әлемінде айрықша орын алады. XIX ғасырда Пруссия мен Австрия көшбасшылыққа таласқан уақытта ол біресе бір жағына, біресе екінші жағына шығып жүретін.
Баварлықтардың әрдайым айрықша, кейде тіпті шектен шыққан болмысымен ерекшеленетін, олардың жері – католиктердің тірегі еді, алайда 1919 жылдың 13-сәуірінен 1-мамырына дейін бұнда Бавария Кеңестік республикасы өмір сүрді, ал XX ғасырдың 20-жылдарында бұнда ұлтшылдық пайда болды. Баварлықтар пруссактарды дөрекі, мәдениеті төмен әскерилер ретінде көрді және оларды ұнатпайтын, олардың пікірінше, өздерінен басқа, күллі Германия пруссактар және пруссакқа айналғандар. Тіпті қазір де баварлықтардың өздері сондай пікірде. Германиядағылар олардың сөзін құлаққа ілмесе, олар сендерден бөлінеміз деп қорқытады. Міне осындай өзіне тән ерекшелігі бар жерде, 1897 жылы 4-ақпанда Фюрт деген аядай қалада Людвиг деген ұл бала өмірге келді. Оның әкесі кішігірім кәсіпкер Вильгельм Эрхард, ал анасы Августа қолөнершілер отбасынан шыққан жан еді. Ата-анасының діни ұстанымдары әртүрлі еді: әкесі – като­лик, анасы – протестант. Бұндай отбасы Германия үшін тым өзгеше болатын. Бала тәрбиесімен негізінен анасы айналысты, және ол үш баласын да протестанттық сенімге қаратты, әкесі шынайы католик болса да, әйелін сүйгендіктен бұған қарсылық етпеді. Людвиг үш жасында полиомиелитпен ауырып, содан оң аяғы семіп қалады.
Фюртте ол мектепте оқыды, сосын көршілес Нюрнбергте реальдық училищеде әкесінің серіктесінен сауда ісін оқып, үйреніп, 1916 жылы үйге оралады. Соғыс және оқу Бірінші дүниежүзілік соғыстың нағыз қызған кезінде Людвигті де майданға алады. Аяғының кемістігіне байланысты, оны гаубицалық артиллерияға көздеуші ғып қояды, әрі ол Балкан және Батыс майдандарындағы шайқастарға қатысады. Соғыстың аяғына таман, 1918 жылдың қыркүйегінде аса ауыр жарақат алады, сол иығы сынып, содан сол қолы семе бастайды. Күрделі жеті ота жасатқан ол, 1919 жылдың маусымында унтер-офицер шенін алып, үйіне оралады. Қара жұмысқа Людвиг енді мүлде жарамсыз, енді оның немен айналысатынын шешуге тура келеді. Бұл уақытта орасан зор саяси сілкіністер жүріп жатады. Еуропада төрт империя құлады, солардың ішінде Германия да бар еді. Екінші рейх саяси сахнадан кетіп, оның орнында Веймар республикасы пайда болды. Едде жұмыссыздық пен инфляция құтырып тұр еді, солшылдар, орыс большевиктері құсап, өз революциясын жасамақ болады, оңшылдар сатқын үкіметті қарғап-сілеп, бүлік шығаруға дайындала бастады. Эрхардтың көптеген майдангер жолдастары саясатқа араласып, баррикаданың ана жақ, мына жағына шыға бастады, алайда, Эрхардтың саясатпен ісі болған жоқ.
Таяуда Нюрнбергте ашылған Жоғары сауда мектебінің ( ЖСМ ) дәрістеріне уақытты бос жібермеу үшін, ол еркін тыңдаушы ретінде қатыса бастайды. Содан соң толық құқықты студент болуға бел буады да ЖСМ-ға түседі. Оқу кезінде оны тек қана экономикалық тәжірибе ғана емес, ғылым да өзіне тарта бастайды. Бұл мектептен ол экономикалық білім негіздерін алды және өмірлік серігін тапты. Ол өзінен төрт жас үлкен, алты жасар қызы бар жесір келіншек еді. Отбасылық өмірдің ләззатын татып үлгерместен, ол жас әйелі мен асырап алған қызын ата-анасының қамқорлығына қалдырып, Франкфуртқа барып, университетке түседі. Мінезі тұйық, 27 жасар Людвиг, ересек жігіт, майдангер, мүгедек, « жоғалған буынның » сынығы мүлдем өзгеше әлемге – мұңсыз-қамсыз немесе сондай болуға тырысқан жастар ортасына тап болады. Одан бәрі қашқақтайды, ал дос болайық деп жалынуға тәкаппарлығы жібермеген ол жападан-жалғыз, мүлде оқшауланып қалады. Кейін ол өмірінің өзекті өртер осы кезеңі туралы өзінің туған қызы Элизабетке: « Өз дауысымның дыбысын ұмытып қалмас үшін мен саябаққа барып, өзіммен өзім сөйлесетін едім », – депті. Жалғыздыққа мәжбүрлік таңдаған ғылымын барынша терең оқуға деген ынтасына ынта қосты.
Бұл оның университеттің оқыту деңгейіне қанағаттанбауына әкеп соғады. Тік мінезді адам, көп ойланбай, деканатқа келіп, « Нағыз ғылымды кім оқыта алады? » – деп сұрайды. Оған: « Профессор Франц Оппенгеймерге барыңыз », – деп жауап қайтарады. Алайда оған: оның басқа оқытушыларға қосылмай саяқ жүретінін, әйгілі экономикалық мектептерге жатпайтын, өз жолы барын және ол емтихан тапсыруға онша келіңкіремейтінін бірден ескертеді. Эрхард Оппенгеймерді іздеп табады және содан бастап оны Германияда либералдық көзқарас негіздерін салған ғалым-экономистердің ең мықтысы деп есептеді. Оппенгеймер де өзін түсінетін және онымен көзқарасы сәйкес келетін адам табылғанына қуанады. Осынау тамаша экономист және таптауырын ойлардан аулақ, шалқар білімді социолог Эрхардтың тек ізгі және төзімді тәлімгері ғана емес, ересек досы да болды. Соның жетекшілігімен, Людвиг 1925 жылы экономика жөніндегі докторлық диссертациясын қорғады және доктор деген ғылыми дәрежеге ие болды. Қызметтік өрлеудің басы және ұлтшылдықты жек көру 1928 жылы, Оппенгеймердің ұсынысымен, Эрхардты Нюрнбергтегі « ИГ Фарбениндустри » химиялық концерніндегі Экономикалық зерттеулер институтына алады. Институттың негізін салушы және тұңғыш директоры, Эрхардтың екінші ұстазы болған Вильгельм Ферсхофен еді.
Ферсхофен – білімі жан-жақты, социологиямен, психологиямен және философиямен шұғылданған және оларды экономикалық тұрмыспен тығыз байланысты деп есептеген адам. Атап айтқанда, тап сол адаммен жақын араласқандықтан, жас ғалымның экономикалық көзқарастары қалыптасады. Эрхард ғылыми әлемде танымалдыққа қол жеткізеді және жоғары іскерлік ортамен пайдалы байланыс орнатады. Ол өзі оқыған ЖСМ-де кафедра меңгерушісі болуды армандайды, алайда өткізбес кедергілерге кезігеді. Президент Гинденбург өлген соң бір жылдан кейін, ол өзін герман ұлтының фюрерімін ( көсемі ) деп жариялап, әлемді жаулап алуды көксейді. Еврейлер халқына дабыл белгісіндей болған « хрусталь түннен » [ 3 ] соң, ұлты еврей Франц Оппенгеймер, 1938 жылы АҚШ-қа кетуге мәжбүр болды. Эрхард үнемі оны жылы сезіммен еске алатын еді. Эрхардты қорғап-қоршап жүретін Ферсхофен, үнемі жақсы ниетпен оны ұлтшыл билікпен қандай болса да ымыраға баруға, мәселен, Германия Ұлттық-социалистік жұмысшылар партиясына ( ҰСЖП ) мүшелікке кіруге итермелейді, бірақ Эрхард үзілді-кесілді бас тартады. Оған фашистік « Жоғары мектеп оқытушыларының Одағына » мүше болуға немесе ең болмаса, құлашын кең жайған « Германия еңбек майданына » – квази-кәсіподаққа кіруге үгіттейді, алайда ол тағы да осы ұсыныстардан басын алып қашады.
Ол ұлтшыл немесе ұлтшылдарды қолдайтын ұйымдарға кіргісі келмеуі былай тұрсын, міндетті түрде « Хайль Гитлер! » деп сәлемдесу орнына, « Грюс Готт! » дәстүрлі баварларша сәлемдесетін. Оның қызмет кабинетінде үйреншікті Гитлер портретінің орнына баварлық тау табиғаты бейнеленген сурет ілулі тұратын. Осының бәрін ол ұлтшылдар алдында бас игісі келмей, әдейі істейтін. Эрхардтың мұндай мінезі құпия полиция назарына ілігеді. Оның өкілдері Вильгельм Ферсхофенге келеді және оған өзінің қол астындағы қызметкерін тәртіпке шақыруға кеңес береді. Алайда Эрхард илікпейді және одан әрі бұл институтта жұмыс істеу мүмкін емесін түсінген ол, өзінің бастығына көп жылғы қамқорлығы үшін алғыс айтып, кетуге өтініш жазады. Ферсхофен іштей қимаса да оны босатады. Еріксіз жағдайда... еркін жұмыс Эрхардтың салыстырмалы түрде, оңай құтылғанын мойындау керек, осыдан туатын сұрақ: неге фашистер оның барлық қиқарлықтарына төзді? Біреулер оның жоғары жақта арқа сүйейтін адамы болған десе, біреулер оның зерттеулері билік үшін бағалы болды деп санайды, ал үшіншілері бәрі « бақыт жұлдызынан » деп түсіндіреді. Менің ойымша, бұған басқа да түсініктеме табуға болады.
Гитлер тек өзінің жауы және рейхтың жауы санаған адамдарға ғана аяусыз болғанынан бастайық, ол өзінікі санағандарға, тіпті адасса да ол көп нәрсені кешірген. Өзі асыраған ұлтшылдар, әрине, оған еліктеді. Ал Эрхардты олар жау деп ешқашан жаза алмас еді. Баварлық, ауыр жарақат алған соң унтер-офицер шенінде елге қайтқан майдангер, фюрер секілді баварлық полк құрамында шайқасқан адам. Эрхард солшыл да, католик те емес, режимге қарсы астыртын әрекеттер жасау үшін келісім жасамаған. Онымен қоса, ғалымдар іс-әрекеттері біртүрлі оғаштау адамдар саналады. Алайда, сол бір қатігез заманда өз тәуелсіздігін айқын көрсетіп жүруге де үлкен батылдық керек еді. Сірә, осындай ұстанымы үшін көпшілік құрметтесе керек, ұлтшылдық режимде қанша жыл жұмыс істегенде, оның үстінен бірде-бір арыз, шағым түскен жоқ. Институттан кеткесін, ол өнеркәсіп шеңберіндегі өз байланыстарын пайдалана отырып, кішігірім зерттеу орталығын ашуға қажетті қаржы табады, ол орталық Өнеркәсіп ин­ституты деген атқа ие болады. Сірә сол сәтте Эрхардтың өзі де бұл мәселені салыстырмалы түрде жеңіл шешуге не көмектескенін білген жоқ.
Эль-Аламейн [ 4 ] мен Сталинградтан соң « өнеркәсіптің империялық тобына » кірген ірі магнаттар Гитлердің авантюралық саясатының келешегіне үлкен күмәнмен қарай бастады. Сондықтан олар нақты экономикалық жағдайға және « X » күн туып, саясат сахнасынан Гитлер кетіп жатса, экономикалық стратегияның жалпы нобайы қандай боларына байыпты сараптама жасатуға мүдделі еді. Тапсырма аса сақтықты қажет ететін, сондықтан тек тәуелсіз, әрі күшті ғалым-экономист қана емес, құпияларды сақтай алатын, сенімді адам керек болды. Эрхардтың ғылыми абыройы күмән туғызбайтын, оның тәуелсіздігі жұрттың бәрінің ауызында жүр еді, тек байыпты кепілгер табу қалды. Эрхардтың үлкен апайы Розаға үйленген, « Өнеркәсіптің империялық тобының » атқарушы директоры Гутх көмекке келді. Эрхард өзінің алдынан айқара ашылуға дайын есіктердің бәрін қақты. Осылайша, ол ақыр соңында өзі өмір бойы армандаған: жақсы қаржыландыру мен еркіндікке ие болды. Ол қажет адамдарын жинастырды да жұмысқа кірісті. Өзі өмір сүрген екі жарым жылда Өнеркәсіп институты сыртқа көз қылу үшін бірнеше сүреңсіз материалдарды жарыққа шығарып, ал негізгі уақытын экономиканың іргелі проблемаларына бөлді. Бастапқыда тек гитлерлік режимдегі экономикалық және қаржылық жүйеге ғана емес, әлемнің жетекші елдеріне де терең сараптама жасалды.
Осы негізде « Әскери қаржыландыру және қарыз консолидациясы » деген елеусіз атпен шыққан кітапта Германияның соғыстан соңғы дағдарыстан шығуының экономикалық стратегиясы жасалды. Онда Эр­хард экономиканы командалық жүйемен басқарудың барлық кемшілігін ашты және либералдық баламаларын ұсынды. Түптің түбінде осынау құпия еңбек жаңа Германияның экономикалық және қаржылық реформаларының теориялық негізі болды. Жаулап алу 1945 жылдың 30-сәуірінде Адольф Гитлер өзіне-өзі қол жұмсады. Фашистік Германия жеңіліске ұшырады және басып алынды. Елдің қандай жағдайда болғанын біз ең басында айттық. Осы көріністі аздап толықтырайық. Оны журналистердің бірі мейлінше айқын былай сипаттаған екен: « Германия – 40 мил­лион аш неміс қыбырлап жатқан қоқыс үйіндісі ». Ақша өзі басылған қағазынан қымбат емес. Сондықтан сауда-саттықта одан бас тартып, шылым, кофе және жібек нәскилер ақша орнына жүрді. Бавария америкалық оккупация аймағына түседі де Эр­хард ықылас-ынтамен америкалықтармен бірге қызмет етуге барады. Оны Жоғары және Орта Бавариядағы америкалық әкімшілікке экономикалық кеңесші етіп тағайындап, бірақ қиын жұмыстың бәрін соның мойнына іледі. Қыркүйек айының ішінде оның Фюрттегі үйінің жанына әскери джип келіп тоқтайды. Ештеңе түсіндірместен оны машинаға отырғызады. Эрхард та, отбасы да бір жамандықты сезгендей жабырқау ойларға беріледі.
Оны Нюрнбергке, одан Мюнхенге әкетеді, ол үйге тек келесі күні таңертең қайтып оралады. Үй-іші бірдеңе айтар ма екен деп оның аузына қарайды, алайда ол ештеңе деместен, асықпай жуынып, столға отырғаннан кейін өзінің әйеліне қарап: « Енді сен – Бавария мемлекетінің экономика министрінің жұбайысың », – дейді. Сірә, ол ұлтшыл режимді жек көргендіктен және ғылым докторы дәрежесі болғандықтан, америкалықтар бұған таңдау жасаса керек. Эрхардтың одан арғы қызметтік жолының бұралаңын дұрыс түсіну үшін, жеңімпаз елдердің Германияға қатысты ұстанымдары қалай өзгергеніне тоқталу керек. Соғыс аяқталар алдында 1945 жылы ақпанда Ялта конференциясында [ 5 ] Уинстон Черчилль Еуропаға енді ешқашан қатер төндірмес үшін Германияны көптеген ұсақ бөліктерге бөліп тастауды ұсынды. Америкалықтар бөлшектеу мәселесінде барынша радикалды болды да оны тек екіге: Солтүстік және Оңтүстік Германияға бөлуді ұсынды, бірақ Германия­ны деиндустриализациялап, ауылшаруашылығы және мал шаруашылығы өнімдерімен Еуропаны қамтамасыз етуі керек деп жоспарлады. Кеңестер Одағы Германияны мейлінше бөлшектенген, әлсіз және қару-жарақсыз, өзіне қауіп-қатер төндірмейтін ел болғанын қалады. Алайда іс жүзінде бәрі басқаша боп шықты.
Және де егер Иосиф Сталин соншалықты күдікшіл бол­маса, ( « егер » деген сөз үнемі мысқыл шақырады, дегенмен, қазір де сондай « егер » дегеннің талайы өтті ). Рузвельт пен Сталин арасында сенімді байланыс деп айтуға қиындау, алайда барынша байыпты байланыс орнап, ол кейбір мәселелерді шешуде ымыраға келулеріне мүмкіндік берді. Рузвельт өлген соң оның орнын Гарри Трумэн басты және оның диктатор Сталинмен ара-қатынасы бірден егесу сипатын алды. Оны британдық премьер-министр Уинстон Черчилль қолдады. Бұл, өзінің мәңгілік оппоненті – Черчилдің « арандатушылық » сөзінен соң, өздері жаулап алған және « азат » еткен елдердің барлығына коммунистік режимді күшпен енгізіп жатқан Сталинді одан әрмен шамырқандырды. Нәтижесінде батыс елдердің жеңілген Германияға де­ген ұстанымы: оны тізерлету ниетінен – тездетіп аяғынан тұрғызып, күшті одақтасқа айналдыру талпынысына дейін жылдам өзгере бастады. Нюрнберг процесінде бұрынғы Рейхсбанк президенті және Германияның экономика министрі Ялмар Шахты ақтау – Германия өнеркәсіпшілері үшін алғашқы игілік нышаны болды. Осылайша, бұрынғы режимге қызмет еткен өнеркәсіп иелері мен қаржыгерлердің бәрі ақталды. КСРО мен батыс елдері арасындағы қарама-қарсылық спиралі жылдам айнала бастады. Соңғы әріптерді жазуда үлкен саясат жасырулы еді.
Батыстық немістер Германия деген тек өздері деп түсіндіретін, ал Кеңестер Одағында ФРГ Германиядағы екі республиканың бірі деп есептелді ). ФРГ Сыртқы Істер Министрлігінің статс-хатшысы профессор Хальштейннің аузымен сол бойда, герман халқының жалғыз өкілі – ФРГ, ол ГДР-ды мойындаған кез келген мемлекетпен дипломатиялық қарым-қатынасты үзеді деп мәлімдеді. Берлин екі бөлікке бөлініп қалды. Шығысы ГДР-дің астанасы, ал Батысы – айрықша мәртебесі бар анклавқа айналды. Германияның ресми бөлінуі әлемді Батыс және Шығыс идеологиясына қақ жарылуға әкелді. Бұның бәрі Батыс Германия тағдырына өзгеше әсер етті: бір жағынан АҚШ, Ұлыбритания және Франция үштігімен қарым-қатынас және екінші жағынан АҚШ Батыс Германияға жәрдем көрсеткен сайын КСРО-мен қарым-қатынас нашарлай түсті. Енді Эрхардтқа оралайық. Ұлтшыл-социализм құлағаннан кейін, ол экономикадағы нарықтық қатынастар механизмінің артықшылықтарын дәлелдейтін мақалалар жазып, көпшіліктің алдына шығып ашық дәрістер оқи бастады. Оның мақалалары Германиядағы америкалық әкімшіліктің, әсіресе соның басшысы генерал Люциус Клейдің назарын аударады. Бұл кейінірек өз ролін атқарады. Ал 1946 жылдың күзінде тұңғыш рет Баварияның жергілікті өкілетті органы – ландтаг сайлауы болады, онда жергілікті Христиандық-әлеуметтік одақ жеңіске жетеді, ал екінші орынға Социал-демократиялық партия ие болады. Құрылған коалициялық үкіметте партияда жоқ Эрхардқа орын бұйырмайды.
Жаңа герман маркасын енгізу керектігі айдан-анық, әрі америкалықтар ешкіммен келіспестен, өздерінің ақша реформаларын дайындайды. Олар оны өте құпия ұстайды, алайда Эрхард өз дереккөздері арқылы ол жөнінде жалпы мағлұматы болады. Тұтастай алғанда ол жоспарланып отырған іс-шарамен келіседі, алайда, ақша реформасы экономикадағы құрылымдық өзгерістерге ілесуі және соған сәйкес жеткілікті мөлшерде тауар массаларымен нығайтылуы керек деп есептейді. Және тек жалпы экономикалық параметрлер мен еңбек нарығын ғана емес, жергілікті халықтың психологиясын да ескеруі керек. Ал реформа ауыртпалығы барлық әлеуметтік таптардың арасында тегіс бөлінуге тиісті. Осының бәрін ескере отырып, оның бөлімі ақша реформасының өзіндік, немістік нұсқасын дайындайды. Бұл қызмет оған реформаның немістік жоспарына өзінің көптеген идеяларын енгізуге мүмкіндік береді. Сонымен қоса, америкалықтар өз жоспарларын іске қосуға дайындалады, алайда еуропалық қауымдастық алдында немістермен келісілгендей түр көрсетпек болады. Сол үшін олар мүлде өзгеше әдісті таңдайды. Қайран қалған неміс экономистері мен заңгерлеріне қашан америкалықтармен « бірлесіп » шешім жасалғанша, оларға базадан шығуға тыйым салынатынын, олардың « еркіндікке » жолдаған хаттарын әскери цензура тексеретінін, ал туыстарымен тек аптасына бір рет арнаулы телефонмен, тек күзет қызметкерлерінің көзінше сөйлесуге рұқсат етілетінін айтады.
Мәлімдеменің қандай үнмен айтылуына және қамаған орындарына қарап-ақ, олардан ешкім « бірлескен жұмысты » мүлде күтпейтіндері, тек қана америкалықтар дайындаған ақша реформасын ұйымдастыру мен құқықтық қамтамасыз ету жөніндегі негізгі құжаттарды қолдауды қалайтындары ешқандай күмән туғызбайтын. Осының бәрі жас та қабілетті америкалық экономист Эдвард Тененбаумның қадағалауымен өтуге тиісті еді. Неміс сарапшыларының америкалықтар ұсынған жобаға тек қана жеңіл-желпі түзетулер енгізуге құқықтары болды. Көреген де алғыр Эрхард осындай оқиғаның боларын алдын ала сезіп, герман делегация аттанар алдында, ешкімге байқатпай, солардың біріне негізгі экономикалық позициялар бойынша олар ұстануға тиісті мәселелерге өз нұсқауын береді. Өте ұқыпты немістер өз басшыларының тапсырмасын табанды түрде орындауға тырысады, алайда америкалықтар олардың барлық ұсыныстарын тойтарып тастайды. Айтыс-тартыс созылып кетеді, тек әскери базада 49 күн болғаннан кейін ақыр соңында ымыраласқан 22 құжат жасалады. Ақша реформасы басталмай тұрып, жасалған жоспарды Экономикалық Кеңес депутаттары қолдауы қажет еді. Эрхард басын тәуекелге тігіп, « Ақша реформасынан кейінгі шаруашылық құрылымдары мен баға саясатының қағидалары туралы Заңды » осынау зілмауыр құжаттарға қосты. Эрхардтың ең сенімді қызметкерлері дайындаған бұл заң, заңнамаға бұза-жара енген тосын оқиғадай болды.
Тұманды да шым-шытырық сөйлемдер тасасында квота мен бағаны реттеу мәселесін экономика Басқарма директорының өзі шешетін құқығы жасырулы еді. Оның осы заңды, тек үшінші рет дауысқа салғаннан кейін, Экономикалық кеңес арқылы, қиындықпен өткізуіне тура келді, алайда оны жер Кеңесі мен әскери әкімшілік қолдауға тиісті еді, бірақ оған уақыт қалмады. Эрхардтың « өктемдігі » 1948 жылы 18-маусымда күтпеген жерден Эрхардты ге­нерал Клей жедел шақыртты да, ақша реформасы туралы мәлімдеме келесі күні таңертеңгі сағат 8-де хабарланатынын айтты. Америкалық әкімшіліктің көпе-көрнеу неміс жағының пікірмен санаспауы Эрхардтың ашуын келтіреді. Сол күні іңірде ол Гессен радиосына барып, ақша реформасының басталғанын өзінің атынан хабарлайды. Жалпы жұртты қайран қалдырған жәйт Люциус Клей Эрхардтың осы қылығынан әлдебір артықшылық тауып, оның бұл ісін қоштайды. Қолдағы және жинақ ақшалардың жартысын 1:10 курсымен, ал екінші жартысын кейінірек 1:20 курсымен айырбастауға болатын еді. Эрхард экономикалық реформалар мен баға либерализациясынсыз жаңа марканың тұрақты болмайтынын және ол да ескі валютаның жолын құшатынын білді. Келесі күні, 21-маусымда, Эрхард өз бастамасымен өзіне бағынышты Басқарманың ақпараттық хабаршысында баға шектеулері мен тарату механизмдерін жоятын төрт құжат жариялайды. Олар бірден қолданысқа енеді. Сол күні кешкісін айғай-шу шығады.
Оны жедел үш әскери әкімшілік Кеңесіне шақыртады және нағыз ақырзаман төндірді. Эрхардтан өзі жариялаған құжаттарды жарамсыз етуді талап етеді. Ол өзінің бұндай қадамға не үшін барғанын түсіндірмек болғанымен, оны ешкім тыңдамайды. Ақырында ызаға булыққан Эрхард: « Мен әскери әкімшіліктің бағаларды квоталау және қадағалау жөніндегі қаулысын бұзған жоқпын. Мен тек доғардым. Мен өз шешімімнен бас тартқанша, тезірек қызметтен кетермін », – деп беттеріне айтып тастайды. Бұндай « арсыздық » бәрінің тілін байлап тастайды. Клей Кеңестің барлық мүшелерінен шыға тұруларын өтінеді де, Эрхардпен оңаша қалып: « Тыңдаңыз, Эрхард мырза, менің барлық кеңесшілерім Сіздің істегеніңізге үзілді-кесілді қарсы », – дейді. Генерал алған бетінен қайтпайтын қайсар неміске таңғала қарайды да: « Мен, әрине, маман емеспін, бірақ ішкі түйсігіммен сіздің дұрыс жолда екеніңізді сеземін. Жалғастыра беріңіз », – дейді. Бұл Людвиг Эрхардтың буырқанған өмірінде ең сынға түскен сәті еді және ол кейін күллі Германия тағдырында із қалдырған күрделі минутта генерал Клейдің өзін қолдағанын мәңгі есте сақтайды. Эрхард экономика министрі болған кезде оның кабинетіндегі көрнекі жерде даңқты генералдың фотосуреті ілулі тұратын.
Эрхардтың ымыраға келмейтін, бірбеткей мінезін, оның өз халқының қорғаушысы ретінде сезінгенімен түсіндіруге болады. Ол ешкімнің алдында төменшіктегісі келмеді және өзін, өз елінің тағдырына жауапты, қожасы сияқты сезінді. Эрхард экономика саласында тамаша маман еді және ол өз халқына шексіз сенді, сондықтан сол сенім – америка, неміс саясаткерлері мен экономистерінің де, өз кеңесшілерінің де, тіпті кімнің болса да таптаурын пікірлерімен санаспауына мүмкіндік берді. Алғашқы жетістіктер Жұрттың бәрі күйреген Германиядан тек қана күрмеулі мәселелерді көрді. Ал Эрхардтың кез келген күрмеулі мәселеден жасырын мүмкіндіктерді көретін керемет қасиеті бар еді. Ел жұмыссыздарға лық толы… – несі бар, демек біз, мамандарды шекесінен шертіп жүріп таңдай аламыз. Ал жұмысқа тұрған адамдар оны бағалайды және бар күш жігерлерін сала жұмыс істейтін болады. Дүкен сөрелері бос тұр… – демек, біздің алдымызда таусылмас тауар өндіру нарығы тұр. Зауыттар мен фабрикалар қираған... – қорқатын ештеңесі жоқ, артта қалған технологиялар орнына біз ең озығын өмірге енгіземіз… Бәрінде де солай. Оның ұраны: « Ешқандай экономикалық ахуал соншалықты үмітсіз болуы мүмкін емес, күллі халықтың батыл ерік-жігері мен адал еңбегінің жеңбейтін қиындығы жоқ ».
Және ол не істеу керегін білді. Оның өзінің дұрыстығына деген терең сенімі көпшілікті өзіне қарай бұрды. Еркін бағаларды енгізгенде, Эрхард қолдан көтерілген бағаларға қарсы салмақ ретінде ақылға сыйымды бағалар каталогын жарыққа шығарды. Әрине, бағалар өсті, дегенмен онша көп өспеді. Баға реформасымен қатар, өмірге Маршалл жоспары ене бастады. Оның шығу тарихы былай. Оны үйлестіру үшін еуропалық экономикалық ынтымақтасу Комитеті құрылды. Осы жоспар бойынша Еуропаға үш жыл бойы 12 млрд доллар бөлінді, соның 1,6 млрд доллары ( қазіргі доллардың нақты сатып алу бағасымен есептегенде бұл он еседей көп ) ( Батыс ) Германияға – бір бөлігі ақшалай, ал көмектің қалған бөлігі азық-түлік пен тауарлар түрінде түсті, оларды сатудан түскен қаражат экономиканы дамытуға арналған арнайы қорлар мен банктерге барды. Германия оларды соншалықты аялай да тиімді қолданды, әр доллардан 10-нан 20 долларға дейін қайтарым болды. Осылайша, реформа 1948 жылы өндіргіш күштердің күрмеуін шешіп, ал Маршалл жоспары мықты қаржылық база жасауға мүмкіндік берді.
Осы екі фактор Батыс Гер­мания тағдырын күрт өзгертті: жаңа марка мықты валютаға айналды, мекемелер өз қорларын кейінге сақтамай, оларды дүкен сөрелеріне шығарды, екі жылда тауар өндірісі екі есе өсті, алыпсатарлық жойылды, зауыттар мен фабрикалар іске қосылып, жұмыссыздық тез қысқарды. Неміс реформаларының жетістігін француз экономистері Жак Зюэфф пен Андре Пьетр былай деп сипаттады: « Кенеттен қара базар жоғалды. Сөрелер тауарларға лық толды, фабрика мұржаларынан будақтап түтін шықты, ал көшелерде жүк көліктері қаптап тұр еді. Барлық жердегі үйінділердің мылқау тыныштығын құрылыс алаңдарының шуы ығыстырды. Осыдан бір күн бұрын немістер жүрек жалғар ас табу үшін көшеде сенделіп жүр еді. Келесі күні бәрі не шығарсақ екен деп ойланды. Кешкісін олардың түрінен тығырыққа тірелу байқалатын, ал таңертең күллі ұлт келешекке үмітпен көз тікті ». Әрине, бұлай сипаттауда әжептәуір асыра сілтеу бар, алайда бұлардан әлдеқайда жақсы жағдайда өздерінің қолдарынан ештеңе келмейтіндіктерін көрсеткен француздың сорлы-саясаткерлерін тұқырту үшін айтылғаны байқалады. Алайда үлкен де нақты реформа жетістігі ешкімге күмән туғызған емес. Партия таңдау Эрхард саяси партияларды жақтырмайтын, олар күллі халықтың мүддесін көздемейді деп.
Алайда бірінші рет бундестагқа сайлау болғалы жатты және оған ілігу үшін қандай да бір партияға кірмесе болмайтын. Таңдау онша үлкен емес еді. Ең алдымен, ол бағдарламасы басқалардікінен гөрі қанағаттандырған Еркін-демократиялық партия ( ЕДП ) төрағасы Теодор Хейске жолықты. Хейс оған шын және мәнді кеңес берді: « Мен сізді біздің партия қатарынан көрсем қуанар едім. Алайда, егер өз экономикалық бағдарыңызды қорғаңыз келсе, онда сізге үлкен партия – ХДО-ға кіргеніңіз дұрыс ». Эрхард Христиандық-демократиялық одаққа барды. Партия сайлауға дайындалып жатыр екен, алайда, олардың қандай болса да мақсатты экономикалық бағдарламалары жоқ екен. Сондықтан, ХДО партиясының негізін салушылардың бірі, 1946 жылдан оның төрағасы боп жүрген Конрад Аденауэр партияның басшылық органының отырысында Эрхардтың сөз сөйлегенін қалады. ХДО функционерлері Эрхардты өте мұқият зейін қоя тыңдады. Ол жоспарлы шаруашылық пен қатаң түрде тағайындалған бағалар « ұсыныс – сұраныс » теңгерімін бұзатыны, бәскелестікті құртатыны, өндіріс – көлеңкелі құрылымдарға, ал тауарлар қара базарға кететіні туралы нанымды ғып айтты. Аденауэр сол бойда Эрхардты экономикалық бағдарламалар жасау жөніндегі топқа жетекші етіп бекітеді.
Онда кез келген сайлаушы не талап етсе, солардың талғамына сай: экономикалық тиімділік пен әлеуметтік әділеттілік, еркін бәсеке мен монополиялар үстінен бақылау, еркін бағалар мен мемлекеттің реттеушілік ролі, бәрі-бәрі бар еді. Орындар былайша бөлінді: жалпыгермандық блок ( батыс ) ХДО және баварлық ХСО ( сол уақыттан бастап ажырамай кеткен ) – 31 % дауыс және 138 орын, ГСДП – 29,2 % және 131 орын, ЕДП – 11,9 % және 52 орын, Компартия – 5,7 % және 15 орын. Сол күні бундестаг әлем картасында жаңа мемлекет – ФРГ-ның пайда болғанын жария қылды. Аденауэр астана ретінде Рейн бойындағы шағын ғана провинциялық қала Боннды таңдады, тілі өткірлер, оның туған қыстағы жағалаудың қарсы бетінде тұрған соң соны таңдады, әйтпесе астанаға тым кіші еді деп әзілдейтін. Дегенмен, « ұлы қарияның » ондаймен ісі болған жоқ әрине. Бонн елдің қақ ортасында орналасқан, соғыста зардап шекпеген және саяси және әлеуметтік алауыздықтан алыс. Бұнда жасырын тұспал да бар еді: канцлер бұл уақытша баспана, ал Германияның нағыз астанасы Берлин болады, уақыты келгенде астанамызға жетеміз дегенді ұқтырды. Экономика министрі болуды ол Людвиг Эрхардқа ұсынды.
Аденауэр мен Эрхардтың арақатынасы қызықты психологиялық феномен секілді көрінетін. Бір-біріне мүлде ұқсамайтын. Екеуінің айырмашылықтары көп еді: жасы да, өмірлік тәжірибесі де, Германияның Еуропа мен әлемдегі келешек ролі туралы түсініктері де, қарқындары да, әдеттері де, бәрі-бәрі мүлде бөлек еді. Біріншісі өте арық, екіншісі толық және осындай қарама-қайшылықтар тізімі ұзын еді: католик пен протестант, аскет пен гедонист, флегматик пен холерик, бірі сөзге сараң болса, екіншісі көп сөйлейтін, бірі – саясатты, екіншісі экономиканы шектен тыс дәріптейтін, авторитарлық пен демократизм. Аденауэр жер қозғалса қозғалмайтын сабырлы, ал Эр­хард тез тұтанатын еді. Сондықтан Аденауэр әзілдеп, Эр­хард – терісі жұқа толық, ал мен өзім арық болсам да терім қалың дейтін. Басқалар олар туралы, Аденауэр, адамдарды, егер керісінше екені дәлелденбесе, зұлым деп есептейді, ал Эрхард – адамдар өздерін басқаша көрсетпесе, оларды мейірбан санайтын деп сөз қылады. Біраз уақыттан соң, бірлесе жұмыс істей бастаған кезде Эрхардтың көп қылығы – ымырасыздығы, бірбеткейлігі, паровоз құсап темекі түтінін бұрқырататыны, ( ол темекі түтінін жақтырмайтын ), Аденауэрдің жынына тиетін.
Канцлер бәрін саясат шешеді, ал экономика оның көп құралдарының бірі деп есептеді. Эрхард, керісінше, бәрін экономика шешеді, ал саясат оған қызмет қылуы керек дейтін. Күшті мемлекет пен еш мұқтажсыз халық – міне, кез келген саясаттың мақсаты. Осындай күшті де қайсар мінезді екеу өзара қақтығысып, бір-бірімен ортақ тіл таба алмастай және көп ұзамай міндетті түрде араздасып қалардай көрінетін, алайда олардың жалғыз тілектері – өз елдерін құзға құлап жатқан жерінен алып шығу ортақ еді. Ұлы мемлекет қайраткері, көптеген кеңестер мен өзінің қалыптасқан ой-пікіріне қарамастан, ұлы реформатордан құтылуға тырыспады, ал Эрхард Аденауэрдің орнына сұқтанған жоқ. Министрдің алғашқы қадамдары Сонымен, Эрхард экономика министрі болды. Оның реформасының табысты боларына ешкім күмәнданған жоқ. Ең көрнекі дәлел неміс маркасының нығаюы еді. Соғыстан соң валюта эталоны швейцарлық франк болатын. Экономикалық өсудің орташа жылдық қарқыны 7,8 % -ды құрады. Ауылшаруашылығы да тез аяққа тұрды және 1953 жылы ауылшаруашылығы соғысқа дейінгі деңгейінен әлдеқайда көтерілді. Тұрғын үй құрылысы шапшаң да қарқынды жүрді, әрі мемлекет коммерциялық банктерді құрылысты қаржыландыруға жұмсалатын жалпы несие көлемін 50 % -дан кем емес, жылдығын 4,5 % -дан асырмайтын мөлшерлемемен беруге міндеттеді.
Батыстық немістер, қаражатты босқа құрту деп есептеп, ағылшынның уақытша баспаналары мен баяғы кеңестік тар пәтерлерден бірден бас тартты, елуінші жылдардың соңына таман барлық немістер жақсы да ыңғайлы үй-жайлы болды, олардың бір бөлігі адамдарға төмендетілген бағамен берілген еді. Бұндай тұрғын үйді айлық жалақысы 500 маркадан аспайтын азаматтар жалға ала алатын. Еңбек ақы мен зейнет ақы баға мен салықтан гөрі тез өсті. Әрі, инфляция деңгейі өте төмен болды. Бұл Еуропаның жағдайы ең тәуір елдерімен салыстырғанда әлдеқайда төмен еді. Эрхард инвестицияларды негізгі өндіріс салаларына: химиялық кәсіпорындарға, металлургиялық, машина жасау, электротехникалық зауыттарға ақылмен бағыттап отырды. Солардың негізінде жеңіл және өңдеу кәсіпорындары іске қосылды, шағын және орта өнеркәсіптерге жағдай туғызылды. Ыңғайлы салық жүйесі табыстың бір бөлігін техникалық жаңартулар үшін және өндіріске жаңа ғылыми жаңалықтар енгізу үшін жұмсауға мүмкіндік берді. Әсіресе, экспортқа жұмыс істейтін кәсіпорындарды көтермеледі. Картельдер қызметі қатаң шектелді, оларға бәскелестікті бәсеңдетуге және бағаны себепсіз көтеруте рұқсат етілмеді. Эрхард орта таптың нығаюы мен көбеюіне көп көңіл бөлді. Денсаулық сақтау мен мәдениетке айтарлықтай қаражат жұмсалды.
Елде « милылардың сыртқа кету » тенденциясы байқалысымен, ол бірден ой еңбегімен айналысатындардың жалақысын әжептәуір көтерді. Кәсіпкерлер мен олардың жұмыскерлері арасында жаңа қарым-қатынастар орнай бастады. Жұмысшылар мен қызметкерлерді кәсіпорын табысын көбейтуге қызықтыру үшін, табыстарының өсуіне қарай, көтермелеп отыру жүйесі жасап шығарылды. Сол үшін халықтық акциялар шығарылды да тез сатылып кетті. Кәсіпорындарда бес ірі акционер және бес жұмысшы өкілінен тұратын бақылау кеңестері құрылды. Осы он адам он бірінші мүшені сайлайды. Кеңес өндірістің жалпы дамуы мен қаржылық қызметін қадағалайтын. Кәсіпорын басқармасына жұмысшы директоры деп аталатын еңбекшілер өкілін енгізді. Бұл әртүрлі таптардың арасында сенім нығайтып, жалпыға ортақ берекелі қоғам құруға ықпал етті. Эрхардты барлық әлеуметтік таптың жағдайы толғандыратын, ал сонысы оның мына сөзінен айқын аңғарылады: « Мен өзімді дәулетті таптың, әсіресе өнеркәсіп иелерінің немесе коммерция шеңберіндегілердің өкілімін деп сезіне алмаймын. Солай деп болжам жасау мүлде жалған болар еді. Экономикалық саясатқа жауап беру дегеніміз – күллі халық алдындағы жауапкершілікті мойынға алу. Егер біз нарықтық шаруашылықты сақтау жолымен, тек халықтың кейбір таптарының емес, күллі халқымыздың тұрмыс-тіршілігін көтерсек қана, алдымызда тұрған міндеттерді орындайтынымызға терең сенімдімін.
Егер біз бар күш-жігерімізді жұмсасақ және өндіріс қарқынын үнемі арттыра берсек, онда халық бұқарасын лайықты өмір сүру деңгейімен қамтамасыз етуге және оны тынбастан көтеруге қол жеткізер едік ». Канцлердің де, экономика министрінің де кадр тандаудағы қағидалары бірдей: адалдық, қолынан іс келушлік және еңбексүйгіштік. Конрад Аденауэр министрлер кабинетін жасақтағанда өте ұқыпты және мемлекетке берілген адамдарды таңдап алды. Мысалы, қаржы министрі Фриц Шефердің мемлекет қазынасынан қаржы шығару мәселесіндегі сараңдығы туралы аңыздар ел ішінде жүретін. Өтінішпен келген кез келген адамға ол өз әңгімесін: « ақша жоқ және болмауы да мүмкін », – деуден бастайды екен. Оның артық қаржы бөлуі мүмкін емес екен. Тіпті канцлердің өзі одан үкімет мұқтаждығына қажет ақша сұрарда қобалжиды десетін. Экономикалық ұстаным Эрхард неолиберализмді жақтайтын еді, сол кездері жарық көрген Фридрих фон Хайек [ 7 ] еңбектерін, атап айтқанда, оның экономикалық азаттықтан, нарықтық баға құрылуынан қандай да бір бас тарту сөзсіз диктатура мен экономикалық құлдыққа апарады дегенді баса айтатын әйгілі « Құлдыққа барар жол » ( 1944 ) жұмысын жақсы білді.
Сонымен қоса, АҚШ-та 30-жылдары болған Ұлы күйзелісті Франклин Рузвельт негізінен Джон Мейнард Кейнстің « Еңбекпен қамтудың, пайыздың және ақшаның жалпы теориясы » ( 1936 ) атты кітабының көмегімен мемлекетті реттеу арқылы жеңгенін, ол кітап америкалық президенттің үнемі стол үстінде тұрғанын Эрхард жақсы білетін. Алайда Эрхард « кейнстік дәріні » қатаң мөлшермен қабылдау керегін, әрі ұзақ уақыт қолдануға болмайтынын үнемі ескертетін. Ол экономика ғылымының сол кездегі барлық идеяларын жақсы білді және өмірлік үлкен тәжірибесі болды Эрхард әлеуметтік мәселелерді шешпей, экономиканы көтеру мүмкін емесін түсінді. Сондықтан ол ертедегі либералдардың мемлекетті тек нарықты қарауылдайтын « түнгі күзетші » деген түсініктерімен келіспей тұра алмайтын. Яғни ол мемлекеттің экономикаға кірісуіне қарсы емес еді, алайда ол музыкалық аспаптардың күйін келтіретін шебердің жұмысындай нәзік болуы керек, ал зілдей дәу балғамен оңды-солды ұрғылағандай болмасын дейтін. Ол нарық табыс әкелу үшін адамдардың сатып алу қабілетін көтеру керегін түсінді. Сондықтан Эрхард кең нарық пен бірқалыпты жоспардың қосыныдысынан тұратын әлеуметтік нарықтық экономиканың түзу теориясын жасап шықты. Ол соны өмірге енгізді, бірақ керек кезінде соған түзетулер енгізіп отырды.
Қуатты өндіріс – экономика базасы мен халықтың жоғары тұрмыс деңгейі – экономика мақсатының арасында тікелей байланыс барын ол көре білді: тарататын кең базасы болмаса, өндіріс дами алмайды; халықтың сатып алу қабілеті ұлғайған сайын өндірістің дамуы мен еңбек өнімділігі арта түседі; халықтың тұрмыс деңгейі жоғарылаған сайын, экономиканы дамытатын жағдайлар да жақсара береді. Оның бәрі негізінен нарықтық басқару тетіктері реттелуге тиісті. Эрхард болып жатқан реформалардың мән-жайын халыққа түсіндіруге көп көңіл аударды. Ол ғылыми аудиториялар мен көп халық жиналған митингілерде де, радио мен телестудияларда да сөйледі, газеттер мен журнаддарға да ондаған мақалалар жазды. Оның « Жұрттың бәрінің ырысы » ( 1957 ) кітабы бірден тек жалпы германдық емес, әлемдік танымалдыққа ие болды. Сөзге жүйрік шешен болғандықтан, ол өз идеяларымен адамдарды баурап, олардың сенімін жаулап алды. Эрхард бірде: « Мен әр неміске ауызша да, жазбаша да түсіндіріп, өз іс-әрекеттерімнің дұрыстығына иландырғандықтан, жетістікке жеттім », – деген екен. Оның бұндай қабілеті, әсіресе, 1950 жылы маусымда Солтүстік Корея Оңтүстік Кореяға қарсы соғыс ашқан кезде үлкен сынаққа түсті.
Тап сондай жағдайда отырған батыстық немістер, оңтүстік кореялықтарға туған күн өздерінің басына келіп, шығыстық немістер өздеріне бас салып, ізінше үшінші дүниежүзілік соғыс басталардай сезінді. Олар үрейге бой алдырып, дүкен сөрелеріндегінің бәрін сыпырып ала бастады. Жалпыға ортақ дефицит басталды. Тауар бағалары көтеріліп кетті. Импорттық шикізат бағасы секірді де, орта есеппен 67 % -ға шықты, елден экспортқа шығарылатын дайын өнім бағасы тек 17 % -ға өсті. Қалың бұқараның психологиясы көпе-көрнеу ырық бермей бара жатты. Реформалардың барлық жетістіктері таяу арада күйреп түсердей көрінді. Оппозиция өкілдері мен уайымшылдар бар кінәні Эрхардқа аударды да оның ізіне түсіп алды. Социал-демократиялық фракция бундестагта сенімсіздік вотумы туралы мәселе көтереді: 142 депутат – қолдап, 187-і – қарсы болады. Батыстық үш Жоғары комис­сар Эрхардтың экономикалық бағдарын өткір сынға алады. Эрхардтың қарсыластары оның қашан тізесі бүгілетінін күтті. Тіпті « темір » Аденауэр дірілдеп, өзінің экономика министрін жұрттың талауына тастауға шақ қалды, алайда ең соңғы сәтте өз-өзін ұстады. Эрхард, өз қағидаларына кереғар келуге мәжбүр болды, капиталдың елден шығарылуына тыйым салатын бұйрық берді, бағалар мен жалақыны « мұздатып » қойды. Ол сағаттар бойы халықты тыныштандырумен бол­ды.
Үрейленетіндей себеп жоқ, неміс экономикасы күшті, тек оны өзіміз шайқалтып алмауымыз керек деді. Осылайша ол уақыт ұтты және біртіндеп нарық та тұрақтала бастады. Сосын ол ақылы жетіп, корей соғысын өз пайдасына бұруға тырысты, ФРГ аумағына жедел орналасқан америкалық күшейтілген топқа қызмет көрсетті және АҚШ-тың орасан зор әскери тапсырыстарын орындады. Нәтижесінде Герма­ния жалпы ішкі өнімінің ( ЖІӨ ) өсу қарқыны дамыған елдер ішінде ең жоғарғысы, ал бағаның өсуі ең төменгісі болды. Сонда әлем тұңғыш рет « немістердің ғажайыбы » туралы сөз қылды, ал доктор Эрхардтың экономикалық әдістері барлық еуропалық елдерге үлгі болды. Аденауэр тек өздерімен « тең » және құрлықтас Франциямен одақ болса ғана, Германия күшейеді және АҚШ пен Англияның қатқыл қамқорлығынан құтылады деп есептеді. Сондықтан ол Еуропалық экономикалық қауымдастық ( ЕЭҚ ) құру үшін, Германия, Франция, Италия, Бельгия, Нидерланд және Люксембургтың экономикалық интеграциясын жеделдетеді. Эрхард бұл « алтауы » Еуропаны бөлініп-жарылуға әкеледі, Германияның АҚШ-пен және Ұлыбританиямен арақатынасына алауыздық туғызады деп санады. Ол міндетті түрде Ұлыбританияны, ал келешекте АҚШ-ты да қосып, интеграцияны кеңейту керек деп ұсыныс жасайды.
Бірақ Аденауэр илікпейді, Эрхардтың байыпты түрде қарсыласуына қарамастан, өз дегеніне жетеді. Аденауэрдің орнын басу қиындығы Сонымен, төрінен көрі жуық Аденауэр басшылықтан кететін жастан да асып бара жатты. Оның жетекшілігімен ХДО/ХСО қатарынан төрт рет сайлауда жеңіп, ел гүлденді, онда демократия орнықты. Өз қызметін абыроймен аяқтау үшін Аденауэр елдің есінен кетпестей бір тарихи іс атқаруға – Германияны Франциямен татуластыруға бел буды, фран­цуз президенті Шарль де Голль де өз тарапынан соған талпынып жүрген. Ұлы көшбасшылардың қай-қайсысы да бұдан өз елдері үшін пайда көкседі. Аденауэр 1962 жылы 4-қыркүйекте Бонн әуежайынан де Голлді қарсы алады. Аденауэр кейін: « Бірінші рет мені шетелдік қайраткер – және француз сүйді », – деп айтты. Жүз жылдық ұлтаралық жауласу бітті. Герман канцлері мен француз президенті екі мемлекет арасындағы достық туралы келісімшартқа қол қойды. Осыдан соң Аденауэр әйтеуір қызметтен кетуге жиналды. Жұрттың бәрі оның орнына жалғыз Людвиг Эрхардты ғана лайықты санаған. Алайда, кенет Аденауэр оның баруына қарсылық білдіріп: « Оның бойында саясатшыға тән қабілет жоқ. Ол нашар еуропалық, интеграцияның мәнін түсінбейді және бұл үдеріске кедергі келтіруі, тіпті тоқтатып тастауы мүмкін.
Ол сыртқы саясатты да нашар біледі. Тіпті оның сыртқы түрі де канцлерге жараспайды – тым толық, шамадан тыс жейді және көп темекі тартады », – деп мысқылдай өз пікірін айтты. Аденауэр, Эрхардты канцлер қылмай, оның саяси атақұмарлығын қанағаттандыру үшін тек президент қып сайлауға ұсыныс жасады. Әрине, Эрхардқа керегі – мүлде құрметті орынтақта құр босқа отыру емес еді. Соған дейін ол канцлер болуға айрықша құлшына қоймаған, алайда Аденауэрдің осындай іс-әрекетінен соң, ол мейілінше табандылық таныта бастады. Наразы болған Аденауэр партия төрағасы ретінде, Эрхардтың үкіметке баратынын жариялаудан бас тартты, оның орнына бас хатшы Дуфхус хабарлады. Кетерінде ұлы канцлер: « Ең үздік экономика министрі бола тұра, саясатпен ісі жоқ. Мен онымен 14 жыл бірге қызмет істедім, оның асқан абыроймен атқарған істері де көп, алайда бұл адам туралы айту маған ләззат бермейді. Алайда ол көз тігіп отырған қызметке мен оны жарамсыз деп санаймын », – деп бұрқылдады. Келесі күні, 16-қазанда, депутаттардың 279-ы қолдап, 180-і қарсы дауыс беріп, бундестаг Эрхардқа ресми түрде канцлер лауазымын бекітті.
Тілге тиек етіп отырған екі ұлы тұлғаның – герман мемлекеттік қайраткерлерінің қарама-қайшылығын, бір-бірінен мезі болған екі саясаткердің әдеттегі тіл табыспауы деп қарауға болмайды. Бұл – әркім өзінікін жөн санайтын, қағидалар қақтығысы. Эрхард мүлде билікқұмар жан емес, оны канцлер орынтағы онша қызықтырмайтын, алайда ол елдің келешектегі экономикалық дамуына өте қатты мазасызданды. Өз кезегінде, Аденауэр Эрхардтың көшбасшыға тән қасиеттері – темірдей алғырлығы жоқ, икемді жалтаруды білмейді, туа бітті саяси ішкі түйсігі жоқ деп есептеді. Және, жалпы, Эрхард – өз теорияларынан шыға алмайтын « кітапшыл », тәртіппен ісі жоқ қырсық, тек оның тізгінін Аденауэр ғана ұстай алатын. Канцлер болғасын, Эрхард білім жүйесін жетілдіріуге және ғылымды қолдауға айрықша көңіл бөлді. Бұндай саясат « рухани инвестиция » атанды, әрі келешек инвестициясы бол­ды. Әртүрлі деңгейдегі білім салаларына тең жағдайлар жасап, ол ата-аналарының табысы мен материалдық жағдайларына қарамастан, жас адамдарға өмір мен қызметтік өсу үшін бірдей мүмкіндіктер ұсынды. Үкімет енді іс бастап жатқан кәсіпкерлерге, жұмысшылар мен қызметшілерге баспана құрылысына, акциялар сатып алуға, т.с.с.
Сыртқы саясатта, жұрт күткендегідей, ол Франциямен ортақ тіл табыса алмады, Кеңестер Одағымен де өзара түсністікке қол жеткізген жоқ. Нацистік қылмыскерлер үстінен қылмыстық іс қозғау мерзімін ұзартуда батылдық көрсете алмады. Адамдар жаңа канцлерге билеп төстеу мен қатаңдық жетпейді деп айта бастады. Нені меңзегендері түсінікті еді. Эрхард үгіттеуді керек еткен жоқ. Канцлер боп бар-жоғы үш жыл істеген ол 1966 жылы 1-желтоқсанда қызметтен кетті. Аденауэрдікі дұрыс боп шықты. Ол өзінің экономика министрінің сәтсіздігіне куә болды. Алайда өзінің айтқаны расталғанына қуанған жоқ. Осыдан кейін 4 айдан соң, 1967 жылы 19-сәуірде 91 жасында ФРГ-нің бірінші канцлері қайтыс болды. Одан гөрі жастау Эрхард одан 10 жыл кейін 1977 жылы 5-мамырда, 80 жастан сәл ғана асып, өмірден өтті. Оны мемлекеттік барлық құрмет-қошеметпен өзінің туған Бавариясына, Гмунд деген шағын қаладағы қорымға жерледі. Эрхардтың тарихтағы орны Осынау екі алып тірлікте саясат маңызды ма, әлде эконо­мика маңызды ма деп айтысты, дауласты, өз ұстанымдарын дәлелдеуге тырысты. Олар өмірден өткесін де пікірталас аяқталған жоқ, енді олардың ізбасарлары жалғастырды.
Coнымен, герман « экономикалық ғажайыбын » жасауда кімнің ролі маңыздырақ – Конрад Аденауэрдің бе әлде Людвиг Эрхардтың ба? Ұзақ уақыт бойы « ұлттың әкесі » деп мойындалған Аденауэрдің зор тұлғасының тасасынан – мазасыз « жұмысшы аты » – Эрхард көрінбеді. Алайда, уақыт өткен сайын Германияны көтерудегі Эрхардтың маңызды ролі айқындала түсті де ол « неміс экономикалық ғажайыбының әкесі » деген атаққа лайықты болды. Яғни халықтың пікірі оларды теңестірді. Аденауэр мен Эрхард бір-бірінсіз ештеңе істей алмайтындарын ұқты және дауласулары бітпесе де бірлесе қызмет етті. Кейде Эрхардтың жолы болғаны халықтың арқасында, неміс халқының еңбексүйгіштігінен оның реформалары сәтті болды деп те тұспалдай меңзеп жатады. Эрхард та бұны баса айтады: « Германияда болғанның бәрі, тек күллі халықтың шындап күш салуының арқасында болды, оларға тек қайтадан адам энергиясы мен бастамасын қолданудан тұратын бостандық қағидаларына негізделген мүмкіндіктер берілді ». Эрхардтың кішіпейілдігі, қарапайымдылығы кез келген мақтауға лайықты, дегенмен, кәне, сонау 1954 жылы француз газеттерінің бірінде айтылған пікірмен танысып көрейік: « Біз неміс халқының дәстүрлі қасиеттерін – оның ұйымдастырушылық талантын, оның тәртіптілігін, оның әдіскерлік және кәсіпкерлік рухын жете бағаламаудан аулақпыз.
Алайда экономика саласында ғажайып болмайды, тіпті Германияда да. Егер осынау ізгі қасиеттердің бәрін нақты іске айналдыратын жүйелі саясат болмаса, бұл қасиеттердің бәрі де әлсіз боп шығады », – деген екен. Өз атымыздан қосарымыз, веймарлық көшбасшылар, тап сол халықты бұдан гөрі оңайырақ жағдайда басқарып отырып, кедейшілікке, ал экономиканы толық күйреуге жеткізді – билік басына фашистерді әкелген де солар. Немістер Эрхардтың тұсында жақсы жұмыс істеді, себебі олардың еңбектерінің нәтижесі олардың тұрмыс жағдайының деңгейін көтерді. Және олар оның сөзі мен ісінің арасында алшақтық жоғын көріп, оның соңынан ерді. Кейбір публицистер Людвиг Эрхард пен Егор Гайдар реформалары арасында параллель тартуға тырысады. Людвиг Эрхардтың әлеуметтік нарықтық экономикасы мен Егор Гайдардын, иезуиттік « естен тандыру терапиясы » арасында мүлде ортақ ештеңе жоқ. Соны ұғу үшін олардың істеген істерінің жемістеріне мұқият үңілу керек. Эрхардтың неге қол жеткізгенін біз білеміз. Енді Егор Гайдар мен оның командасының « жетістіктерін » қарайықшы. Әдетте Гайдар « реформалары » сәтсіз болды деп айтылады. Оның арзан бедел жинайтын мәлімдемелеріне сәйкес, күллі ресейлік халықтардың бәрін жарылқамақ ниеті іске аспай қалғаны рас. Алайда осының бәрі не боп шықты?
Әртүрлі қулық-сұмдық, қитұрқылықтардан соң халық пен елдің бар байлығы « мейірбан реформатордың » ат төбеліндей ғана достарының қамбасына құйылып, олар бір сағаттың ішінде долларлы миллиардерлерге айналды. Және де бұл ешқандай кездейсоқтық емес, өйткені осы байлықтың бәрі, шып-шырғасы қалмастан, кездейсоқ біреулердің қолына емес, әу бастан көздеп отырғандардың уысына түсті. Сондықтан Егор Гайдар өз мақсатына жетпеді деу қате пікір. Ол жетті, тіпті жеткенде қалай. Яғни, өздерінің ойлаған ( шынайы ) істерін жүзеге асыруды Эрхардта, Гайдар да өздерінше сәтті аяқтады. Ал олардың ойлағандары бір-біріне мүлде қарама-қайшы екені – басқа мәселе. Сондықтан оларды бір сапқа қоюға тырысушылық күлкілі емес, олардың істерінің нәтижесіне қарағанда – зұлымдық дер едім. Эрхардтың тарихтағы орнына келейік. Алдыңғы мысалдан экономика дегеніміз – өзінше бір сиқырлы кристалл екенін, ол реформаторлардың істеген істері арқылы олардың құпия ниеттерін жария қылатынын, сонымен қоса, олардың шынайы ауқымын да көрсететінін байқауға болады. Егер осы « кристалдың » жәрдемімен, Эрхардтың атқарған істеріне үңілсек, онда біздің көз алдымызға ұлы идеялар мен « ескі сәндегі » романтизмге толы орасан зор тарихи тұлға пайда болады.
Осыдан Эрхардтың халқы үшін істеген ұлы ерлігі өз халқын өркениет биігіне шығаруға тырысатын нағыз көшбасшыларға мәңгілік шамшырақ боп қала береді. Экономикалық комментарий « НЕМІС ҒАЖАЙЫБЫ » 1948 жылы Батыс Германиядағы шарауашылық реформасы елдегі жағдайды күрт өзгертті: құнсызданған қағаз ақшалар жұрттың бәрінің қалаулы валютасына айналды; мекемелердің кейінге сақтап отырған қорлары бірнеше күн ішінде дүкендердің сөрелеріне көшті де, алыпсатарлық жойылды. Болып жатқан түбегейлі өзгерістердің бәрі салмақты экономикалық іргетастан басталды. Жұмыссыздық іс жүзінде жойылды. Әлеуметтік қорғау жүйесі әркімнің кәрілікті де, дертті де уайымсыз лайықты қарсылауына мүмкіндік берді. Осы жетістіктердің бәрі Аде­науэр үкіметінде 14 жыл экономика министрі, кейін ФРГ канцлері болған Людвиг Эрхардтың атына телінуі негізсіз емес. Ал Людвиг Эрхардқа келсек, экономист-теоретик, кабинеттік ғалым, тағдырдың айдауымен, соғыста күл-талқаны шығып, экономикасының болар-болмас жұғыны ғана қалған елдің экономика министрі болған адам. Л.Эрхард ең ірі неолиберализм орталықтарының бірі – Фрайбург мектебіне жатады, оған басқа да көрнекі неміс экономистері – В.Ойкен, В.Репке, А.Рюстов кірген. Бұндай орталықтар 1930 жылдары үстемдік құрған экономиканы мемлекет реттеуі керек дейтін, еркін бәсекені шектейтін кейнсшілдік көзқарастарға қарсы пайда болды.
Кейнсшілдік көзқарасқа сәйкес, экономиканы реттеу саясатына экономиканың әртүрлі салаларын инвестициялау жөніндегі мемлекеттік шаралар, үкіметтік тапсырыстар мен сатып алу көлемін ұлғайту, салық саясатын қатайту кіреді. Оның шектен тыс көрінісі мемлекет бюджетінің тапшылығы мен инфляцияға апаратыны экономика тарихынан белгілі. Неолибералдар экономиканы реттеуде мемлекеттің ролі тек « түнгі күзетшінің » қызметі секілді екенін көріп, жекеменшік пен мемлекеттік емес шаруашылық құрылымдарында эко­номиканы либерализациялау, еркін баға қою қағидаларын қолдануды жақтады. Экономиканы мемлекеттің реттеуін қолдайтын неолибералдық тұжырымдардың өкілдері, Эрхардша – « бәсекелестік – барлық жерде болуы мүмкін, ал реттеу – тек керек жерінде ғана болады », – деп, мемлекеттің экономикалық үдерістерге араласуын шектеу және экономикадағы тепе-теңдік бұзылуын жою үшін кәсіпкерлердің бірқалыпты, әрі еркін жұмыс істеуіне үлкен ықпал ету тұжырымын ұстанады. Фрайбург университетінде В.Ойкен мен оның ізбасарлары 1948 жылдан бастап, барлық елдер неолиберализмінің теориялық мінбері ролін атқарған « Ордо » басылымын жыл сайын шығара бастады. Ол « еркін нарықтық шаруашылықтың табиғи түзілімінің » рәмізі іспетті жинақтық ұғымға айналды. Неолиберализмнің батыс германиялық доктринасы « Ой­кен мектебінің » ықпалымен « ордо-либерализм » деп атала бастады. Осы бағытта жасалған жұмыстарды Л.Эрхард, В.Репке, В.Ойкен және басқалар жалғастырды.
Онымен қоса, 1950 жылы ФРГ-ның саяси басшылығы атынан, оның канцлері К.Аденауэр елдің экономикалық саясатының басты міндеті « әлеуметтік нарықтық шаруашылық » үлгісін жасау екенін мәлімдеді. Эрхардтың қолға алған экономикалық тәртіп орнату бағдары сонау 1946 жылы өздері қалыптастырған әлеуметтік-нарықтық экономика тұжырымына негізделген. Оның ерекшелігі екі қағиданы: бір жағынан, экономикадағы бәсекелестік қатынастарды және екінші жағынан, әлеуметтік кепілдіктерді үйлестіруі боп саналады. Бұл дегеніміз бәсекелестік күресі мемлекеттің бақылауында болуы керек, алайда ол бақылау тек экономикалық тәртіп шарттарының аясын анықтауы керек дегенді білдіреді. Бағдардың басты стратегиясы қатаң ақша реформаларының тұрақтандырғыш әсерін қолдану және сонымен бірге, бағаны ырықтандырудан тұратын. Бұл үшін шаруашылық субъектілерінің бастамаларын құрсаулайтын көптеген нұсқаулар мен қаулы-қарарларды доғару, қатаң антикартельдік заңнамалар қабылдау, инвестициялық ағымдарды тұтынушылық тауарлары мен тұрғын үй құрылысы салаларына қайта бағыттау, сондай-ақ, халықтың мейлінше әлсіз және қорғалмаған таптарын қорғау үшін әлеуметтік түйісу қаттылығын азайтуды қолдану арқылы бәсекелестікке жағдай туғызу қажет болды. Еңбектің қайтадан мәнге ие болуы реформаның мейлінше маңызды адамгершілік қыры болды. Адамдар америкалық шылымдарды алыпсатумен емес, адал еңбекпен ақша табуға болатынына сенді. Тек дүкендердің шыны-сөрелері ғана емес, адамдардың психологиясы мен көңіл күйлері де өзгерді.
Негізгі сыртқы қарыздар өтелді, баға көтерілуі тоқтады, өнеркәсіп өндірісінің өсу қарқыны тұрақтанды, халықты жұмыспен қамту өсті, тұрмыс деңгейі үнемі өсті. В.Репкенің мінездемесі бойынша, « әлеуметтік нарықтық шаруашылық » – бұл « экономикалық гуманизмге » бастайтын жол. Л.Эрхард 1957 жылы христиан-демократиялық одағының ( ХДО ) съезінде ФРГ-де « әлеуметтік-экономикалық шаруашылықтың » екінші кезеңі басталғанын жария қылды. Кейін, ол 1960-жылдардың басындағы жарияланымдардың бірінде, « еркін жарыс, ең алдымен, әлеуметтік нарықтық шаруашылықтың негізгі элементі екенін » айрықша атап көрсетті. Ал 1965 жылы болған ХДО-ның кезекті съезінде Эрхард қазір енді ФРГ-де « әлеуметтік-нарықтық шаруашылық » жасау бағдарламасы аяқталғанын, елдің « қалыптасқан қоғамға » айналғанын мәлімдеді. Эрхардтың еңбегі орасан зор: сол кезде үстемдік еткен ағымдарға ол өзінің теориялық және практикалық істерімен қарсы шықты. Соғыстан кейінгі Еуропаның хал-ахуалы түбегейлі баға ырықтандыру іс-шараларына қолайсыз еді. Инфляция езгісіндегі өмір көптеген жеңімпаз-державалардың саяси және экономикалық мәдениетіне тән элементке айналды. Англияда лейбористер үкіметі рациондауды ( шек қоюды ) қолданды. Францияда, соғыстан кейінгі күллі Еуропадағы секілді, социализм мен социалистік эксперименттер алдында бас иетін, мемлекеттік реттеуге әуестенетін зияткерлік ахуал басым болды.
Осының бәрі соғыс жылдары қалыптасқан, ин­фляция жаншып тастаған әлгі жүйені толық мәнінде сақтап қалуға бейім еді. Тап осы жерде Эрхард өзін жағдайды стратегиялық тұрғыдан бағалай алатын және нарықтық механизмдердің фундаменталдық артықшылықтарының толық түсінетін ғалым және саясатшы ретінде көрсетті. Эрхард 14 жыл экономика министрі болып, К.Аденауэрмен бірге Германияның жаңғырып, жаңаруына үлес қосты. Осы жылдар ішінде ол картельдер туралы, банктер туралы, халықаралық экономикалық байланыстар туралы заңдарды әзірлеп, экономикалық заңнамалар құрылымын жасады. Эрхард жүргізген әлеуметтік кепілдіктер жүйесін дамыту экономикалық ауыртпалықтарды теңестіру заңына негізделді, алайда ол үнемі алысқа баратын әлеуметтік реформаларға қарсы болды. Біздің саясаткерлер мен экономистер неге екенін кім білсін, әлеуметтік нарықтық экономиканың ажырамас белгілері, бірінші кезекте, мемлекеттік міндеттемелердің үдемелі өктемдігі санайды. Шын мәнісінде, кейінірек, экономикалық өсу қарқын алған 1950-жылдар кезінде де Л.Эрхард ІЖӨ-дегі мемлекеттік шығындар үлесін іс жүзінде сол 1950 жылғы деңгейде ұстап тұрды. Осылайша, экономикалық өсудің бастапқы сатысында салық ауыртпалығын шектеу және азайту маңызды міндет болды. Ол алдымен « тауық жұмыртқа табуға тиіс » екенін, ал сосын оны не істейтіндерін талқылауға болатынын өте жақсы түсінді.
Қазір ФРГ-да ІЖӨ-дегі мемлекеттік шығындар үлесі шамамен оның жартысына жетті, бұған жету үшін алдымен германдық экономикалық ғажайып болуға тиіс еді. Дэн Сяопин ДЭННІҢ ДАОСЫ Наполеон сәуегейлігі Аспан асты елі – қағаз, оқ-дәрі, кітап басу және ком­пас ойлап шығарған, бесмыңжылдық үздіксіз буырқанған тарихы бар, ең ежелгі де бірегей өркениеттердің бірі. Өз ішінде жиі-жиі талас-тартыс соғыстар болды, сыртқы жаулары да талай рет басып алып, ұзақ уақыт өз үстемдіктерін істеді. Әсіресе XX ғасырдың ең басында айрықша үлкен қиындықтар оның үлесіне тиді. Ол екі жарым ғасырдан астам уақыт бойы бөтен маньчжуриялық Цин әулетінің билігінен және араны ашылған сегіз мемлекеттен шаршады: Германия, Англия, Жапония, Франция, АҚШ, Ресей, Австро-Венгрия және Италия 1901 жылы оған кіріптарлық хаттамасын таңып, өз ықпалдарын жүргізу үшін әр саланы бөліп алған еді. Қытай іс жүзінде жартылай отар елге айналды. Бір ғасыр бұрын айтқан Наполеон Бонапарттың: « Қытай оянған кезде, әлем дір етеді! » деген сәуегейлігі бұл кезде ешкімнің есінде жоқ еді. Расымен де Қытай оянды, расымен де әлем дір етті.
Жасөспірім шағы Дэн Сяопин 1904 жылы 22-тамызда елдің оңтүстік батысындағы Сычуань провинциясы, Гуанань уезді, Сесин волостіне қарасты Пайфан қыстағында, дәулетті жер иеленушінің отбасында өмірге келді. Анасы ерте өлді де әкесі екінші рет үйленді. Туған кезде оған Дэн Сяньшэн деген ат қойылған еді, мектепте ол Дэн Сисянь атанды, ал саясатта – Дэн Сяопин. Сяопин деген сөзді аударғанда « кішкене шөлмек » деген мағына береді, оның бар-жоғы 153 см бойына қарап, партиялық достары сондай лақап ат қойыпты. Оның әкесі Дэн Вэньмин көзі ашық білімді, жалынды патриот адам еді және ол астыртын ұйым « Ақсақалдар мен бауырлар қоғамының » [ 1 ] жетекшісі болатын. Әрине, бұндай әкенің өз баласын патриоттық рухта тәрбиелейтіні табиғи іс. Білімнің адам өміріндегі мәнін түсінген ол бес жасар Сяньшэнді алдымен жекеменшік мектепке, сосын Сесиндегі ең мықты мектепке апарады. Мектеп мұғалімдерінің бірі дарынды жеткіншектің қабілетін байқап, оған бар күшін салады. Ол Дэнді қытай әулеттерінің жылнамасымен таныстырады, конфуциялық және буддалық ғақлияларды оқытады, көне қытай тілін және заманауи ғылымдар негізін үйренуге көмектеседі.
Революция көсемі Сунь Ят­сен революцияның « халықтық үш қағидамен » – ұлтшылдық, халықтық басқару және халықтың әл-ауқатымен бекітілген мақсатын былай деп сипаттайды: « Қытай қытайлардың мемлекеті болуы керек және оны қытайлар басқаруға тиісті ». Кішкентай Дэн, әрине, бұл өзгерістердің мәнін түсінген жоқ, алайда, сол уақыттың ахуалы оған ықпал етпеуі мүмкін емес. Ол күзде оқуын одан әрі Францияда жалғастыру үшін Чунцин қаласындағы Дайындық мектебіне түседі. Қиыр Шығыста өзара бәсекелескен Британдық және Француздық екі империя, өздерінің қоластындағы елдердің дарындыларын өз жерлерінде оқытып, өздерінің ұлттық рухында тәрбиелеуге тырысты, алайда, бұл екіұшты нәтиже берді. Біреулері шынымен-ақ соларға берілген коллаборационистерге айналды, алайда, кейбірі жақсы білім алып, олардың ойлағанына керісінше, ұлт-азаттық қозғалыстарының көсемдері мен белсенділері болды. Шетелде 1920 жылдың қазанында 16 жасар Дэн Сисянь 90-ға жуық жас қытайлықтар қатарында француздың « Портос » кемесімен Марсельге келді. Бірінші дүниежүзілік соғыс енді ғана аяқталған. Франция жұмыс қолына зәрі еді, сондықтан ол иммигранттарды құшақ жая қарсы алды. Дэннің француз тілін білуі жұмысқа аздық қылды, сондықтан ол Нормандиядағы ерлерге арналған орта мектепке түсті және сонымен қоса, қара жұмысшы және даяшы боп істеді.
Жас Дэн қайырымды да қамқоршы еді, сонысымен жолдастарын өзіне тартып алатын. Франциядан ол екі әдетке үйренді де сол әдеттерін өмір бойы тастамады – темекі тарту және бридж ойнау. Осы жер­дей ол өзінен 6 жас үлкен, айнымас досы және арқасүйеніші болған Чжоу Эньлайды [ 2 ] тапты. Олар мәңгі дос боламыз және бірге Қытайда да Ресейдегідей революция жасаймыз деп бір-бірімен серттесті. Кедейленген мандарин [ 3 ] отбасынан шыққан Чжоу, Қытайдағы студенттік патриоттық қозғалысқа қатысып, тұтқынға алынды да азаттыққа шыққасын ол да, Дэннен кейін екі айдан соң, 1920 жылдың желтоқсан айында Францияға келді. Келесі жылы ол бұнда коммунистік топ құрды, ол топ Қытайдағы Коммунистік партияға қосылды, әрі француз секциясындағылардың саны 1923 жылы 500 адамға жетіп, Қытайдың өзіндегі мүшелерден де асып түсті. Дэн 1922 жылы – жастардың коммунистік лигасының мүшесі, ал 1924 жылы Қытай коммунистік партиясының мүшесі болды. Ол астыртын жұмыстарға белсенді түрде атсалысып, листовкалар жасап, оны қытай жұмысшыларының арасына таратты, сол үшін ол « Доктор Мимеограф [ 4 ] » деген күлкілі лақап атқа ие болған ( көшіру қондырғысының атауымен ). Жас революционердің қызу іс-әрекетін француз полициясы байқап қалды.
Тұтқындалудан қауіптенген, 1926 жылы қаңтарда, Дэн Францияны тастап, Берлин арқылы Мәскеуге тартып кетеді. Дүниежүзінде коммунистік революция жасау идеясына еліккен Кеңестер Одағы, сол кезеңде көптеген елдерге идеологиялық кадрлар дайындайтын. Қытай үшін Мәскеуде 1925 жылы күзде Сунь Ятсен [ 5 ] атындағы университет ашылып, Дэн сонда тыңдаушы болады. Қалыптасқан дәстүр бойынша және конспирация мақсатында оның ататегі орысша Дроздов аталады. Ол оқуға байыппен қарап, жолдастарымен тығыз байланыс орнатады және оны топтың партиялық ұйымдастырушысы етіп сайлайды. Жол басы 1927 жылдың көктемінде Дэн Қытайға оралады да, Гоминьданмен [ 6 ] ( Сунь Ятсен негізін салған ұлттық партия ) және Компартиямен одақтастық қарым-қатынаста жүрген « ұлттық армияның » еркін « христиан-генералы » Фэн Юйсяннің сианьдық Сунь Ятсен атындағы Әскери институтының партия ұйымның хатшысы және саяси бөлім бастығы болды. Генералмен таныстығы содан жарты жыл бұрын оның Мәскеуге барған сапарынан басталды. Ол кезде Қытайда түгелдей анархия үстемдік құрып тұр еді, жұрттың бәріне: жапондарға, ағылшындар мен америкалықтарға қарсы азаматтық соғыс жүріп, ұлттық, аймақтық топтар өзара шайқасып жатты. Гоминьдан, Қытай коммунистік партиясы және ұсақ буржуазиялық топтардың алуан жүзбен құбылған одағы ғана мейлінше ұйымдасқан күш ретінде көрінді.
Сунь Ятсен қайтыс болған соң Гоминьдан басшысы Чан Кайши [ 7 ] ( шын ататегі Цзян Цзеши ) болды, ол сондай-ақ, коалицияны басқарды. Коалицияның жеңіске қолы жетер-жетпестен, өз ішінде қарама-қайшылықтар туды. Коммунистердің Чан Кайшиді орнынан түсірмек болғаны сәтсіздікке ұшырап, сосын ол соларға қарсы соғыс бастады. Фэн Юйсян жеңімпаз – гоминьдандықтардың жағына шығып, коммунистерді құртуға кірісті. Сондықтан Дэн Уханьға қашты, оны сол жерде Қытай Компартиясы Орталық Комитетінің құпия істер және байланыс жөніндегі хатшы­сы етіп тағайындайды. Осыншама тез көтерілуін партия басшыларының елеулі бөлігінің қырылуымен, сауатты кадрлардың жоқтығымен түсінідіруге болады. Алайда, лауазымының аты дырдай болғанымен, адам саны аз, өзі қуғын көрген партияның сол кездегі жағдайында бұл тек рәміздік орын сияқты еді. Ол 1927 жылы осында Чжоу Эньлайдың ұсынысымен Дэн Сяопин атын алды. Қытай коммунистік партиясында жеңіліске кінәлілерді іздеу басталып, партия көшбасшысы Чэнь Дусю [ 8 ] басшылық ететін « оппортунист-троцкистердің », адал « лениншіл-сталиншіл » – Ван Мин [ 9 ] және « ұсақ буржуазияшыл » Мао Цзэдун арасында кескілескен фракциялық күрес басталды. Патриоттық рухта тәрбиеленген Дэнге, Маоның ұстанымы жақындау болды да, ол нық соның жағына шықты.
Осылайша тағдыр Дэн Сяопинді, ҚКП ОК ұйымдастыру бөлімінің меңгерушісі және Бүкілқытайлық шаруалар одағының төрағасы Мао Цзэдунды, ҚКП-ның Цзянсу – Чжецзян облыстық әскери комитетінің хатшысы және ҚКП Орталық әскери кеңесінің хатшысы Чжоу Эньлайды жолықтырды. Қытайдың ендігі тарихында маңызды рөлдерді осы үштіктің атқаруына тура келеді. Қиындыққа қарамастан, Дэн Сяопин армия жасақтау және нығайту ісіне белсенді ат салысады. Бұл оның алда саяси лауазымының көтерілуіне өте көп пайдасын тигізеді: біріншіден, бұнда оның ірі ұйымдастырушылық таланты ашылады, екіншіден, осы кезде құрылып жатқан жоғарыдағы әскерилер тобы әрдайым оны өз адамы деп біліп, қолдайтын болады. Дэннің қызы Маомаоның айтуынша, отбасында оны үнемі көкке көтере айтып отырады. Оның есімі Дэн отбасында айтуға тыйым салынады. Үшінші және өте сәтті неке туралы сөз кейінірек болады. Дэн кейінгі жылдарда ҚҰАА 8-корпусының комисса­ры міндетін, түрлі партиялық уездер хатшысы қызметін атқарады. Алғашқы сынақтар 1931 жылы жапондықтар Маньчжурияны жаулап алып, сонда Маньчжоу-го марионеттік мемлекетін құрды. Оған өкілеттілік беру үшін олар таққа маньчжурлық әулеттен шыққан ең соңғы қытай императоры Пу И-ді таққа отырғызды. Бұл кезде Минь мен Мао топтары арасында қызу күрес басталған.
Дэн, әрине, Маоны жақтады, сонысынан өте қатты зардап шекті: бас хатшы Минь 1933 жылдың мамырында оны тұтқындап, барлық лауазымынан айырды. Оған ең соңғы ескертуімен қатаң сөгіс беріп, Лэйань уездінің түкпірінде жатқан Наньцунь қыстағына қатардағы инспектор боп жұмыс істеуге жіберді. Нәтижесінде ол бірталай зардап шегеді, сосын Компартия басшылары елдің оңтүстік-шығысында Цзянси және Фуцзянь провинцияларында орналасқан орталық базаны солтүстік-батысқа, кеңестік шекараға таяу жерге көшіруге шешім қабылдайды, 1934 жылдың қазан айында 100 мың жауынгер мен 30 мың бейбіт тұрғынның әйгілі « Ұлы жорығы » басталады. Үздіксіз шайқастарда үлкен шығындарға ұшыраса да олар қарсыластары жайлаған ел аумағын түгел көктей өтіп, солтүстікке қарай өте бастады. Бұған Дэн Сяопин де белсенді араласты. Ван Минь тобын жоддас Ли Дэ деген қытайлық атты бүркеншік еткен, ҚКП жанындағы Коминтерннің өкілетті өкілі Отто Браунның жеке өзі қолдағанымен, олар шешуші соққыға ұшырады. Сол уақыттан бастап өле-өлгенше Мао Цзэдун ҚКП-ның өзгермейтін көшбасшысы болды. Қызыл Армия жауынгерлері айтарлықтай азайды, алайда үлкен тәжірибе алып, шыңдалды. Егжей-тегжейлі зерттеген кейбір тарихшылар нақ осы күнді Екінші дүниежүзілік соғыстың басталуы санайды.
Осындай жағдайда Дэн Сяопин Чан Кайшимен тікелей сөйлесіп, соның нәтижесінде Гоминьдан мен ҚКП қайтадан бірігеді де біртұтас ұлттық жапонға қарсы майдан құрады. Чан Кайши мен Мао Цзэдуннің бірлескен шешімі бойынша, Дэн біріккен Революциялық армияның саяси бөлім бастығының орынбасары және дивизиялардың бірінің комиссары болады. Ұлы жеңіс Жапониямен соғыс аяқталуға таман Дэн орталық бюро ( төрт ірі провинция мен соған сәйкес әскери округтерді қадағалайтын ) хатшысы және әскери округ комиссары бо­лады. Кезекті азаматтық соғыс басталады. Чан Кайшидің мүмкіндігі басымдау болды, ҚКП-ның 1 млн 270 мың жауынгеріне қарсы оның 4 млн 300 мың әскері болды. Оның әскери қару-жарақтары да бірнеше есе артық еді. Ол 76 % аумақтағы халықтың 71 % -ын бақылауда ұстап отырған. Көрер-көзге коммунистердің жеңілетіні көрініп тұр еді. Алайда олар ыңғайлы соғыс тактикасын таңдады. Бірінші кезеңде Қытай ұлт-азаттық армиясы қорғаныс шайқасын жүргізеді, өз бөлімдерін жылдам жылжыту арқылы кей бөлімдерді күшейтіп, жауды бөлшектеп құртады. Біртіндеп гоминьдандықтар күші әлсіреп, ҚҰАА қатары ұлғая береді. Чан Кайши тағдыры іс жүзінде шешілді, ал Дэн Сяопин үздік қолбасшысы атағын жеңіп алып, батыр атанды. Үш жылдан астам уақытқа созылған қантөгісі мол азаматтық соғыста коммунистер жеңіске жетті.
Олардың жеңіске жетуіне ҚКП-ның халыққа қатысты парасатты саясаты ықпал етті. Егер гоминьдандықтар саны көп шаруалармен санаспаса, коммунистер оларға аса ілтипатпен қарады, нәтижесінде тек олардың көбі ғана емес, гоминьдан әскерлерінің біразы Қызыл Армия қатарына шықты. Жапониямен соғыста Гоминьданды да, компартияны да, әсіресе жапон күштерін бұғаулап ұстаған біріншісін қолдаған Кеңестер одағы, азаматтық соғыс басында өзіне тән ерекшеліктері болса да идеологиялық жағынан жақындығы бар ҚКП-сын толықтай қолдай бастады. Ал АҚШ ең басынан ең соңына дейін Гоминьданды қолдады. Кеңестер Одағы қытай коммунистеріне Квантун армиясынан тартып алған қару-жарақты түгелімен берді, азық-түлікпен көмектесті және басқа да әскери жәрдемдер көрсетті. Көптеген кеңестік әскери кеңесшілер соғысып жатқан бөлімшелерде жүрді, ал олардың біразы Орта Азия мен Қазақстаннан шыққандар еді, олар шапан киіп алып, синьцзяндықтар түрінде шайқасқа қатысты. Жаңа мемлекеттің басшылары тобында Дэн Сяопин де тұрды. ҚХР-ның Жоғары органы Орталық халықтық үкіметтік кеңес ( ОХҮК ) болды, ол негізгі жоғары органдар – Халықтық-революциялық кеңесті ( ХРК ) және Мемлекеттік ( әкімшілік ) кеңесті ( үкімет ) жасақтады.
Партия төрағасы Мао Цзэдун ОХҮК пен ХРК басшылық етіп, жоғары басшылық тұтқасының бәрін өз қолына алды, премьер ролі Чжоу Эньлайға тиді, ал Дэн Сяопин ОХҮК пен ХРК құрамына, яғни мемлекеттің жоғары элитасына енді. Бұл кезде Дэн, Чжоу Эньлайды айтпағанда, Мао Цзэдунның ең сенімді тұлғаларының бірі еді. Олар оның адамдардың іскерлік қабілетін айыра алатынына көңіл аударып, оған кадрлар мәселесін қадағалауды жүктеді. Осыны пайдаланып, Дэн биліктің барлық құрылымдарындағы жауапты орындардың көбіне қолынан іс келетін, сонымен қоса, өзі сенетін адамдарды қояды. Екінші дүниежүзілік соғыс пен азаматтық соғыстан алған жарақаты жазылып үлгермей жатып, жас мемлекет өз көршілерімен соғысқа тартылды. АҚШ пен Қытай араласқан кескілескен корей соғысы бірқатар драмалық бұрылыстары болып, ешкімге де жеңіс әкелмеді. Сонда екі жақтан 6 миллиондай корейліктер қырылды, соның 84 % -ы бейбіт тұрғындар еді, жарты миллионнан астам қытай жауынгерлері, 54 мыңдай америкалықтар, 300-ге жуық кеңестік әскерилер, басым көбі ұшқыштар қаза тапты. Солардың ішінде Мао Цзэдунның үлкен ұлы Мао Аньин бар еді. Ол қытайлық жауынгерлер қолбасшысы Пэн Дэхуайдың штабында офицер болатын.
Америкалықтар штабтың орналасқан жерін біліп, тура үстіне әуеден бомба тастап, құртып жіберді. Пэн Дэхуайдың өзі сол сәтте штабта кездейсоқ болмай қалды. Пэн бұл қаралы хабарды көсемге қалай жеткізерін білмей, бұны естіртуді Чжоу Эньлайдан өтінді. Тек содан соң ғана Маоның алдына барып: « Сіздің ұлыңызды сақтап қала алмағаныма кінәлімін », – деп терең қайғыра айтты. Тосын қайғыдан шөгіп, көз алдында қартайып кеткен Мао: « Революциялық соғысты жүргізе отырып, үнемі ақысын төлеуге тура келеді... » – деді. Оның екінші, кіші ұлы Мао Аньциннің де тағдыры қайғылы. Оның ақыл-есі кем еді, сосын оны астыртын түрде елдің алыс түкпіріне, адамдар көзінен таса жерге жіберді. Оның одан арғы тағдыры белгісіз. Корей соғысы Қытайға қымбатқа түсті. Оның шығыны 1950 жылы бюджеттің 44 % -ын, 1951жылы – 52 %, 1952 жылы 27,9 % -ын құрады. Батыс елдері мен солардың ықпалындағы елдер оған эмбарго жариялады. Бұл Қытай экономикасының өсуін айтарлықтай тежеді. Корей соғысынан соң АҚШ-тың Қытаймен әскери держа­ва ретінде санаса бастағанын тек жалғыз ғана пайдасы деп есептеуге болады. Алғашқы шың 1951 жылы Дэн Сяопинге Тибетпен арадағы шетін мәселені шешу жүктелді.
Онда Қытайда бір үкімет келіп, бір үкімет кетіп, ығы-жығы боп жатқан, алайда, олардың ешқайсысы бұл тәуелсіздікті мойындаған жоқ. Коммунистік үкімет билік басына келісімен, бірден Тибетте өз егемендігін қалпына келтіруге бел буды. Кореядағы соғыс бұл әрекетті тездетті, өйткені тылда тәртіп керек болды. Дэн осынау өзекті мәселені салыстырмалы түрде жанға батпастай шешті, од Тибетке әскер енгізді, және айрықша қарсылыққа кезіккен жоқ. Тибетті Қытайдың автономиялық облысы деп жариялады, сол кездегі 15 жасар жеткіншек, ал қазіргі кеңінен танымал Гьятсо – XIV Далай-лама, белгілі бір өкілеттіліктерді сақтай отырып, ойыншық үкіметтің басшысы болды. Осыдан соң Бейжіңге көшіп, ақыр соңында сонда тұрақты орнығады. Осы съезге қатысқан ҚКП екі өкілінің бірі – Дэн ҚКП Орталық комитетіне бұл баяндама туралы егжей-тегжейлі әңгімелеген соң, қытай компартиясындағылар қатгы абыржиды. Бұнда жергілікті жеке басқа табыну туралы айта бастады. Сондықтан Мао тізгінді босатуға шешім қабылдайды да 1956 жылы 28-сәуірде ҚКП ОК Саяси бюросының кеңейтілген отырысында: « Барлық гүлдер ашылсын, барлық ғалымдар бәсекеге түссін » деген ұран тасталады. Сөз цензураның кейбір жұмсаруы, зиялылар мен ғалымдарға шығармашылық еркіндік беру туралы еді.
Тікелей Маоны сынамаса да, оның бірінші кезекте кімді нұсқағаны жұрттың бәріне түсінікті болды. Ол қоғамдық өмірді демократизациялау керектігі, партиялық және әкімшілік органдардың өкілеттілігін бөлу нақты өмір шындығынан алыстаудан сақтандыратынын айтты. Осы съезде Дэн ҚКП ОК-нің Бас хатшысы боп сайланып осылайша Қытайдың мемлекеттік жоғары басшыларының бестігіне кірді. Съез жұмысының өту барысына сараптама жасай келе, Мао жеке басқа табынуды сынаудың саддары өзіне қалай тиерін ұқты. Ол Сталиннің қателіктері оның істеген ізгі істерін мүлде сызып тастай алмайтынын айтатын болды. Көп ұзамай, Мао Цзэдун мен Никита Хрущевтің арасындағы қарым-қатынас бұзыла бастады. Марқұм кеңестік көсемді бостан-босқа сонша қатаң сынағаны үшін және Қытайға ядролық бомба жасау технологиясын беремін деген уәдесінен бас тартқаны үшін Мао Хрущевті жақтырмады. Өркеуде Хрущевке өз тарапынан Маоның дүниежүзілік коммунистік қозғалыстың көшбасшы болудан дәмеленгені ұнамайтын еді. Көшбасшылар арасындағы күшейе бастаған қарама-қайшылықтар біртіндеп Қытай мен КСРО арасындағы достыққа сызат салып, жауласуға жеткізді. Тұлғалардың қарым-қатынасы 1957 жылғы « Демократия көктемі » күтпеген жерден өз жемісін бере бастады.
Студенттер мен оқытушылар бастапқыда тұрмыстық жағдайға наразылықтарын айтып, бірте-бірте партия саясатын сынауға көшті: « Марксизм – бұл догматизм », « Коммунистік қоғамда адамдар адам болудан қалады », « Социализмнің артықшылығы жоқ », т.с.с. Мао Цзэдун бұның тасасында « оңшылдар » тұрғанын көріп, оларға қарсы күрес науқанын бастады. Дэн Сяопин толығымен оны қолдады. Шаруа-жұмысшы демократиялық партиясының төрағасы, жол қатынастары министрі Чжан Боцзюнь мен Қытай демократиялық лигасы төрағасының орынбасары, орман шаруашылығы министрі Ло Лунцзи « оңшылдардың » басшылары саналды. Жарты миллионнан астам қытай зиялылары қуғын-сүргінге ұшырады. Алдағы оқиғаларды түсіну үшін темпераменттері әртүрлі үш көшбасшының – томаға-тұйық Мао Цзэдун, байсалды Чжоу Эньлай және қызуқанды Дэн Сяопиннің өзара қарым-қатынастарына сараптама жасау керек. Чжоу Эньлай мен Дэн Сяопинді берік те сенімді достық байланыстыратын. Екіншісінің жасы да, лауазымы да кіші еді, сондықтан не ойласа соны ашық айтуға хақысы болатын, ал үлкені үнемі оны сабырға шақырып, қамқорлап жүретін. Олар бір-біріне толық сенетін. Олар мемлекеттік саясаттың көптеген сұрақтарын ашық талқылап, ортақ бір пікірге келетін. Сосын, саяси қажеттілігіне қарай, соны мемлекет қайраткерлерінің біреуі болмаса, біреуіне айтатын.
Сондықтан, Дэн Сяопин билікке келіп, өз реформаларын жүргізе бастағанда, жұрт бұл негізі Чжоу Эньлайдің идеялары десті. Дэн Сяопин олармен дауласпады, ол авторлыққа онша бас қатырған жоқ, ол үшін маңыздысы нәтижесі еді. Мао Цзэдун мен Чжоу Эньлайдың қарым-қатынасына келсек, тәжірибелі Чжоу теоретик Маоға ешқашан ашықтан-ашық қарсы шыққан емес, ол әрдайым соның нұсқауларын орындады және көшбасшының қатаң беталысы мен сансыз саяси сандалыстарының салдарын жұмсартуға тырысты, Чжоу ешқашан бірінші басшы болуға тырысқан жоқ. Ол әрдайым екінші, немесе тіпті үшінші рөлге қанағат етті, оның ұзақ уақыт саясатта жүруінің сыры да сонда. Мао Чжоуды кейде өз тапсырмаларын тым сылбыр орындайды деп есептейтін. Өмірінің аяғына таман ол оған жиі риза болмай жүрді, алайда Мао бұл лауазымға одан асқан лайықты ешкімді таба алмасын түсінді, сондықтан оны жазаламай, бірақ ауық-ауық өз орнына қоя білді. Мао Цзэдун мен Дэн Сяопин арасындағы байланыс одан гөрі күрделірек болды. Мао – көсем, ал Дэн – партия жауынгерлерінің бірі де, бірегейі еді. Дэн үнемі Маоны сақтана құрметтеп, оған қарсы бүліктерге ешқашан қатысқан емес.
Алайда оның сыншылық ақылы мен буырқанған саяси қарқыны көсем қателігін айдан анық көріп тұрып, үндемей қалуға жол бермейтін және ол өз пікірін әдетте астарлы түрде жұмсақ, сонымен қоса, қайшылықты қалыпта жеткізетін. Маоның бірде: « Мәселені Дэнмен талқылау тауға шыққаннан гөрі қиынырақ », – деп жазғыра сөйлегені бар. Сяопин ескертпелері Маоның абырой, беделіне нұқсан келтіргендей болатын да ол Дэнді қатаң жазалайтын, алайда саяси көзқарасы жақпай қалғандарды қазынадан шектейтін сызықтан тым асып кетпейтін. Маоның айтуынша, әлемде екі қарама-қайшылық бар, бірі жаумен ( антогонистік ) қарама-қайшылық, екіншісі халықтың өз ішіндегі ( полемикалық ) қарама-қайшылық. Дэнмен қарама-қайшылықты ол екінші топқа жатқызатын. Мао Дэнді биліктен талай рет ығыстырып тастады, алайда Чжоу асқан сақтықпен оны қайтадан билікке алып келді және Мао бұған көнді. Алайда Маоға Чжоу Эньлай мен ҚКП OK төрағасының орынбасары Чэнь Юнь осы мақсатқа қарқынды жетуге қарсы іс-әрекет жасап жүргендей көрініп, сондықтан 1958 жылдың қаңтарында ол оларды өткір сынға алып, « Үш жыл табанды еңбек – 10 000 жылдық бақыт » деп, « үлкен шабыс » саясатын жариялады. Кеңестер Одағы ҚХР-дан өз мамандарын қайтарып алған соң, міндет күрделене түсті.
Сондықтан бір миллионнан астам майдагерлік кәсіптің домна пештерін орнатып, солармен болат балқытыла бастады, әрине, онысы ештеңеге жарамсыз еді. Ауылшаруашылығында қауіпті зиянкестер – егеуқұйрықтар, торғайлар, шыбындар мен масалар табылды. Жүздеген миллион адамдар осы « жаулармен » шайқасып, жеңіске жетті. Егеуқұйрықтарды, шыбындар мен масаларды құрту, әрине, пайдалы іс саналғанымен, құрту ауқымы мен сансыз шығындары жаншошырлық еді. Алайда, торғайларды құрту пайда келтірмек түгілі, зияны одан бірнеше есе асып түсті. Елде егіс алқаптары мен ормандарды құртатын орасан мол жәндіктер қаптап кетті. Нәтижесінде, Үндістаннан торғайларды аулап және үлкен партиялармен тасып, олардың өсіп-көбеюін қалпына келтіруге тура келді. Тап сол кезде, 1962 жылы, Дэн Сяопин алғаш рет: « Мысықтың түсі қандай болса да маңызды емес – ақ па, қара ма, тек ол тышқандарды жақсы ауласа болды » деген ескі мақалды еске алды, ол кейін қанатты сөзге айналып кетті. Алайда сол « мысықтың » уақыты әлі келмеген еді. Әрине, сарай төңірегіндегі жағымпаздар осы жетістіктердің бәрін Маоға теліп, оның жеке басына табынуды одан сайын күшейте түсті.
Сондықтан ол Кремльдегі сарай төңкерісінен ( 1964 жылғы ) шошынып қалды, өз бастығын тақтан тайдырған Леонид Брежнев Никита Хрущевтің ең сенімді адамы секілді еді. Ол өз елінде ҚХР төрағасы, өзінің ресми ізбасары Лю Шаоциден қауіптенді. Оның маңайындағы екі адам – қорғаныс министрі Линь Бяо мен ҚКП OK насихат бөлімінің елеусіз кино секторының меңгерушісі қызметінде тек қағаз жүзінде ғана істейтін әйелі Цзян Цин оны өз күшін көпшілікке көрсетуге итермеледі. Алайда бұл мінезі алақұйын, өзі өркеуде саясатшы еді. Және оның өз серіктестерінен мұқият жасырған бір құпиясы бар еді: ол жүйке ауруының ауыр түрінен азап шегіп жүретін. Белгілі себептермен, ол Қытайда емделе алмай, сол үшін Мәскеуді таңдады. Әрине, дәрігерлік құпия сақталуы үшін оның Кремльге саяси ниеттестік танытуына тура келді. Кез келген оқиғаның тасасында әйел тұратыны мақалдан белгілі. Біздің хикаямыздан да оған орын табылды. Мао төрт рет үйленген адам. Алғашқысын оған ата-анасы таңдап әперді және ол онымен іс жүзінде бірге тұрған жоқ. Екіншісі – Ян Кайхой гоминьдандықтар қолынан қаза болды. Үшіншісі, Хэ Цзычжень, онымен « ұлы жорықта » бірге болды, алайда Мао онымен ажырасып, емдел деген сылтаумен Мәскеуге жіберді.
Сірә, ол күйеуге шығар-шықпастан, саясатқа араласуға ұмтылған сияқты. Алайда, Маоның әлі айқын мансап баспалдақтарының бөлінісі болмай тұрған кезеңде маңында болғандар: « 25 жыл бойы саясатқа араласпа » деп оны қатаң тоқтатты. Бәлкім, ескі гвардияның ауызынан шыққан ширек ғасыр уақыт олар үшін тым алыс көрінді ме екен, әлде олар осы уақыт ішінде жас әйел есейіп, ақылы кіріп, үй тұрмысынан өз орынын табар деп есептеген болар. Алайда Цзян Цин, сірә, тура мағынасында түсінген шығар, 25 жыл өткен соң, саяси есіктерді қатты-қатты қаға бастады. Онымен қоса, ол әрине, батылы жетіп, өзіне осындай кесімді мерзім тағайындағандардан өш алуға бел буды. Осы екеуі және Мао Цзэдунның кез келген тілегін мүлтіксіз орындайтын ҚКП ОК-нің секретариат мүшесі және Саяси бюро мүшелігіне кандидат Кан Шэн, өз күштерімен жасап жатқан « мәдени революцияның » нағыз жын-сайтандары болды. Ол осында « Хай Жуйдың шенін төмендету » тарихи драмасының жаңа редакциясы туралы мақала жазуды ҚКП қалалық комитетінің қатардағы қызметкері Яо Веньюаньға жүктейді. Бұл мақаланы Маоның өзі үш рет тексереді, содан соң ол 1965 жылы шанхайлық « Вэньхой бао » газетіне шығады.
Онда пьеса авторы, Бейжің мэрінің орынбасары У Хань, ортағасырлық Қытай туралы астарлы әңгімесінде, бұрынғы қорғаныс министрі Пэн Дэхуайдың қызметтен қуылуының әділетсіздігіне меңзегені айтылады. Мақала осындай « антисоциалистік улы шөпті » түп тамырымен құртуға шақырады. Сол кезде ҚКП ОК бас хатшысы болған Дэн Сяопин, бұл мақаланың қаһарлы мәнін көпе-көрнеу бағаламапты. Онымен бірге бридж ойнайтын серігі У Ханның қатты уайымдағанын көріп, ол: « Несіне уһілейсің. Қорқатын не бар? Немене, аспан құлап түсер дейсің бе?.. Мен революциялық қозғалысқа қосылғалы бері басымнан талай дауыл да, ауыртпалық та өтті. Менің көкейге түйгенім мынау: біріншіден, қорықпау керек, екіншіден, оптимист бол; егер алыс келешекке көз тіксек, онда бәрі де сәтті болады, » – деп оны жұбатқан екен. Дэн қателесіпті – аспан шынымен де жерге құлап түсті. Алайда, абырой болғанда, ол өзіне сенімді күйде қалды және ештеңеден қорыққан жоқ. Осыдан соң биліктің ең жоғарғы эшалондарында тазарту басталды. Ол « мәдени революцияны » осы мақаламен бастап берді.
Өңі боп-боз боп, қалш-қалш еткен Линь Бяо жасырынып қалған жаулар туралы, олардың төңкеріс жоспарлап жатқаны жайлы, саяси партияның озбырлықпен тартып алуы, каптиализмді жаңғырту, социализмнің ажалы туралы сәуегейлердің сүйектен өтер үнімен айта бастады. Ол Маоны көкке көтеріп, Ленинмен қатар қойып, XX ғасырдың данышпаны деді. Мао « ұлы ылаң, бүліншілік арқылы мемлекетті бағындыруға болады » деп шешті. Соның нәтижесінде ғылым, білім, баспа, өнер қайраткерлерінің реакциялық буржуазиялық идеяларын құртуды, мәдениеттің осы салаларындағы билікті өз қолдарына алуды, партияны, үкіметті, армияны және мәдени мекемелерді өз іштеріне кіріп кеткен бур­жуазия өкілдерінен құтқаруды мақсат етіп қойған « 16 мамырдағы Хабарлама » өмірге келді. Міне, каппутистер қайда жасырынған ( « капиталистік жолмен жүретін партия мен мемлекеттегі адам » )! Ал шанхайлық университетте оқытушылардың ас мәзіріне ет кіретіні жария етілді. Бұл студенттердің ашу-ызасын тудырды. Халық егеуқұйрық, тышқандар мен торғайларды жейді, ал профессорлар! Соқ оларды! Жетекші екі ЖОО студенттері, артынан басқалар да көшеге шықты. Осылайша есуас « мәдени революция » басталып кетті. Саяси жүгенсіздік толық күшіне енді. Жоғары оқу орындарында сабақтар тоқтады.
Хунвэйбиндер мен цзаофандар [ 11 ] елде нағыз террор орнатты. Адамдарды азаптап, сотсыз және тергеусіз өлтірді. Шоқпармен бастарын жарып, қара шайыр қайнап тұрған қазанға лақтырды, көптеген аты белгілі ғалымдар мен профессорлар, партияның ардагерлері өз өмірлеріне қол жұмсады. Жер аударылу және темір ұсталығы Осы жылдарда Дэн Сяопиннің басынан не өтті? Маоның негізгі соққысы Лю Шаоци мен Дэн Сяопинге қарсы бағытталған еді. Ресми және қабырға басылымдарында оларды қаралай бастады, әрі біріншісін – күйрете, ал екіншісін ақырын сынады. Олар ҚКП-ның сол кездегі төрағасын тұтқынға алып, аяусыз ұрып-соғып, Хэнань провинциясындағы Кайфэн қаласындағы түрмеге жіберді. Дэн отбасы қытайлық Кремль секілді – Чжуннаньхайдағы үкіметтік резиденцияда тұратын. Құштарлықпен тергеу басталды. Осыдан соң олар­ды балаларынан айырып, үйдің солтүстігіндегі аядай флигелге шығарды, сыртқа шығуға тыйым салды, осылайша олар үй қамағына тап болды. Сосын балаларын резиденциядан қаланың нашар ауданындағы екі-ақ бөлмелі үйге көшірді. Дэннің екі баласы, үлкен қызы Дэн Нань мен үлкен ұлы Пуфан тұтқынға алынды, оларды университет жатақханасының ішіне құлыптап қойып, аяусыз азаптады. Әсіресе Пуфан ауыр қорлық шекті.
Азаптауға шыдамаған ол үшінші қабаттағы терезеден секіріп, омыртқасын сындырып, басқа да ауыр жарақаттар алып, өмір бойы мүгедек боп қалды. Дэннің басқа балалары да түрлі селолық аудандарда еңбекпен түзеудің азаптарынан өтті. Ірі басшыларды жаппай жер аудара бастаған кезеңде премьер Чжоу Эньлай жергілікті партия басшыларына жеке өзі телефонмен хабарласып, мүмкіндігі болса, Дэн мен оның отбасына қамқорлық жасау жөнінде өтініш айтты. Сондықтан оны әуежайда кішіпейілдікпен қарсы алып, оны Синьцзянь уездінің кішкентай Ванчэган елді мекеніне дейін автомобильмен жеткізіп салды. Дэн мен оның жақын екі адамын бұрынғы жаяу әскерлер училищесінің ғимаратына орналастырды. Бұндағы жағдай мейлінше төзуге болатындай еді, алайда олар толық оқшауланып өмір сүрді, олар тұратын үйдің табалдырығынан аттауға ешкімнің хақысы болмады. Рас, кейінірек балаларына жер аударылған ата-аналарына келіп-кетуге рұқсат етілді. Әйелі екеуі трактор зауытында, күйеуі – слесарь, ал әйелі катушкаға сым ораушы боп жұмыс істеді. Осы зауытта жұмыс істеп жүрген әйгілі саясатшы зауыт басшыларынан бастап бүкіл қызметкерлердің шынайы құрметін жеңіп алды. Дэн үйде жалғыз еркек болғасын, барлық ауыр жұмыстарды өз мойнына алды – еден жуып, ағаш жарып, көмір ұнтақтады.
Аулаға ол шағын бақша салып, сол жерге қырыққабат, қызанақ, қияр, қауын егіп, жұпыны дастарқандары аз да болса түзеліп қалды. Дэннің үйінде жақсы кітапханасы болатын, соны біраз қиындықтармен жеткізіп берді. Соған дейін асықпай кітап оқуға уақыт жетпей жүретін. Енді ол сол кемшіліктің орнын толтыруға бел буды. Ол дүниежүзінің және Қытайдың тарихын, батыс және орыс мәдениеті мен әдебиетін мұқият зерттейді, Толстойды, Достоевскийді, Бальзакты, Гюгоны, Бернард Шоуды, Хемингуэйді, Тагорды және басқа да көптеген жазушыларды оқиды. Өз халқының мінез-құлқы мен болмысын ұғуға тырысып, ол Аспан асты елінің мәдениетімен, өнерімен және әдебиетімен тереңірек танысады. Ол сондай-ақ, философия мен дінге байланысты көптеген кітаптар оқиды, әсіресе конфуцийлық ілімдерге қатысты еңбектерге айрықша көңіл аударады, әрине, марксизм-ленинизм классиктерінің еңбектерін көп оқиды. Бір сөзбен айтқанда, осынау қиын жылдар оған нағыз университеттер болды. Сол аралықта елде маңызды оқиғалар болып жатты. Кеңестер Одағымен қарым-қатынас шектен тыс ушығып, 1969 жылдың наурызында Даманск аралы мен Жалаңашкөл көлінде қарулы қақтығыстар болады. Күрделі әскери шиеленістер қауіпі туады.
Кеңестер жағының ұсынысы бойынша, КСРО премьер-министрі Алексей Косыгин Вьетнамнан қайтып келе жатқанда Бейжің әуежайында аялдап, қытайлық әріптесі Чжоу Эньлаймен келіссөз жүргізеді. Кездесу 1969 жылы 11-қыркүйекте болады. Бір-біріне көп жағынан ұқсайтын және бір-біріне іш тартатын екі саясаткер шиеленіскен түйіннің күрмеуін шешуге кіріседі. Косыгин сірескен жағдайда әнгімені алшаң бастады: Мао Қытай мен КСРО арасындағы теориялық мәселеге қатысты пікірталас он мың жылға созылады деп еді маған. Осы мерзімді қысқартуға болмас па екен? Қытайлық премьер де әзілге әзілмен, Мао Цзэдун бұл мерзімді мың жылға қысқартуға келіседі деп жауап берді. Бұдан соң олар шекаралық даулы мәселеге көшті, әрине, әр тарап өз пікірінде қалды, алайда: статус-кво ұстану, тараптардың шекаралық мүдделерін ескеру және шекара туралы келісімшарттарды жаңғырту мәселелері сияқты маңызды келісімдерге қол жеткізді. Екі кемеңгер саясаткер өз елдерін төніп тұрған апаттан құтқарып қалды. Линь Бяоның сәтсіздігі және Генри Киссинджердің зор жеңісі Күллі қанқұмар революциялар секілді, « мәдени револю­ция » да өз көсемдерінің басын жұта бастады. Линь Бяо мен Цзян Цин, бұлардың әрқайсысы революция оргиясындағы басты адам болғысы келді.
Бұдан соң Линь Бяо Цзян Цинді жуасытуды, Лю Шаоциден соң таратылған, өзінің үлкен дәмесі болған, ҚХР төрағасы лауазымын қайтадан қалпына келтіруді Маодан талап етіп, оның наразылығын туғызды. Солардың ішіндегі мейлінше өзектісі №1 дұшпан – КСРО ма, әлде АҚШ па деген сұрақ еді. Осы кезде АҚШ президенті Никсонның ұлттық қауіпсіздік жөніндегі көмекшісі Генри Киссинджер өз елдері арасындағы қарым-қатынасты, әрине, КСРО есебінен, жақсарту туралы қытай басшыларымен құпия келіссөздер жүргізе бастады. Бяо бұған қарсы шықты. Бірте-бірте қарама-қайшылықтар асқынау шығып кетті. Ақыр соңында маршал Линь Бяоны бүлік шығармақ болды деген айыппен тұтқындамақ болған. Ол өзінің әйелі Е Цюнь мен ұлы ге­нерал Линь Лингомен бірге дереу әскери ұшаққа отырып, КСРО-ға қарай бет алды. Алайда, Моңғолия аумағында ұшақты құлатты. Қытай жағы қашқынды жазалағысы келді ме, әлде кеңестер жағы аса қауіпті қонақты өз еліне кіргізгісі келмеді ме, кімнің ракетасы атып құлатқаны әлі күнге белгісіз. Апат болған жерге келген қытайлық комиссия ұшақ қалдықтарын атүсті қарады, ал кеңестік комиссия бәрін егжей-тегжейлі тексерді, осыған қарап, бұны істеген қытайлықтар деп болжам жасауға болады.
Осы оқиғадан соң, бір айдан асар-аспастан, АҚШ ҚХР-ға қарсы өз ветосын алып тастады, 1971 жылы 25-қазанда тек БҰҰ мүшелігін қалпына келтіріп қана қоймай, Қауіпсіздік Кеңесінде өз орнын алды. Ал тағы төрт айдан соң, 1972 жылдың 21-ақпанында АҚШ президенті Ричард Никсон Қытайға өзінің әйгілі сапарымен келіп, сонда шанхайлық коммюникеге қол қойылды. Оған америка тарабы Оңтүстік Кореямен тығыз қарым-қатынасты сақтау тәртібін енгізді, ал қытайлықтар « екі Қытайдың немесе тәуелсіз Тайваннің » өмір сүруіне қарсылық білдірді. Ғылым, техника, мәдениет, спорт, баспа ісі және сауда салаларында тәжірибе алмасу мен әріптестікті дамыту жайлы келісімдерге қол жетті. Сөйтіп әйгілі « пинг-понгтық » дипломатиясы басталды. Қытай АҚШ-пен тығыз қарым-қатынас орнатқандай әсер бергенімен, алайда кейін анықталғандай, ол тек « жазықта екі жолбарыстың қалай төбелескенін көру үшін ғана көршілес қыратқа көтерілген » боп шықты. Жұлдызды-жолақты жолбарыс бір кездегі қып-қызыл түсті, алайда жүні түсіп, үсті қызыл шақа болған жолбарыстың жұлым-жұлымын шығарды. Бірақ жеңімпаз жолбарыс өз жарасын тілімен жалап, жеңісін паш етіп ырылдаған кезде кенет қыр басынан айдаһарды көрді, ол қысқа мерзімде қаһарланып шыға келген екен. Сол алып айдаһарды кішкентай Дэн асырады.
Линь Бяо өлген соң бес күннен кейін Мао Цзэдун Линь Бяоның сатқындығы және оның елден қашқандығы жайлы жария етті. Іле-шала, 6-қазанда ҚКП ОК Линь Бяо қылмысы жайлы құжат жариялады. Бұны білген соң, Дэн 8-қарашада Мао Цзэдунға хат жазып, ОК-ң аталмыш шешіміне қолдау білдіреді және аяқ жағына: « Менің ешқандай өтінішім жоқ, мен әлі де партия үшін бірдеңе істей алармын деген үміттемін, әрине, техникалық сипаттағы жұмыстарды айтамын », – деп жазады. Дэннің ишарасынан, әлі де болса өзіне жұмыс істеуге мүмкіндік берер деген үмітте екені айқын байқалады. Линь Бяо тобын жойғаннан кейін, Чжоу Эньлай мен Е Цзяньин бастаған ескі гвардияның саяси сахнадағы ролі әлдеқайда өсті. Чжоу Эньлай бірден сыннан өткен маман кадрларды қайтаруға белсенді түрде кірісті. Дэн жалғыз тұр еді. Алайда ол қысылмай, жайбарақат, банкетке қатысушыларға зер салап қарап тұрған, Есесіне шетелдік журналистер оны көре салып, қатты толқып, сол бойда күллі әлемге сенсациялық жаңалықты: кішкентай Дэннің, « суға салса батпайтын » Дэннің қайтып оралғанын жариялады. Дэн « мәдени революция » қателіктерін түзету жұмыстарына белсенді түрде кірісті.
Оның табандылығымен, премьер Чжоу Эньлай үкіметтің басты міндеті « төрт модернизация »: ауыл шаруашылығының, өнеркәсіптің, қорғаныстың, ғылым мен техниканың модернизациясы деп жариялады. Күллі үгіт және насихат мемлекеттік аппараттарын қадағалап отырған Цзян Циннің құдіретті тобы бұны да, сол уақыттағы барлық бастамалар сияқты, қабылдауға қарсы болды. Бір айдан соң, оның барлық лауазымдарының үстіне тағы – ҚКП ОК төрағасының орынбасары, ҚКП ОК Саяси бюросының Тұрақты комитетінің мүшесі және ҚҰАА Бас штабының бастығы деген лауазымдар қосылады. Барлық шеккен азабының бәрі артта қалып, ол қайтадан Олимп шыңына шыққандай көрінетін. Алайда осынау керемет саясаткердің адам сенгісіз саяси одиссеясы әлі бітпеген екен. Оның қамқоршысы Чжоу Эньлай өкпесі қатерлі ісікке шалдығып, көптен ауыратын. Дэн Инчао – Чжоу Эньлайдың әйелі, күйеуін улауы мүмкін деп қауіптеніп, әкелген тамақтың бәрінің алдымен өзі дәмін татып көретін. Чжоу тіпті ауыр жағдайда жатса да, жұмыс істеуін қоймай, өмір үшін күресе берді, күресе берді, алайда Мао Сун Цзянның ертеректе шыққан « Өзен шығанағы » романының бір кейіпкерін капиту­лянт ретінде сынағанда, Чжоу оның өзіне жасалған астыртын шабуыл екенін түсінді.
Сосын өзінің дәрігері – хуацяоға: « Қытайда ең жаман дерт – саяси дерт. Егер әлдекім саяси мағынасында ауырса, онда ол одан айықпайды », – деді мұңая. Осыдан соң ол емделуден бас тартты. Қатерлі нышандар 1976 жыл – шығыс күнтізбесі бойынша ( нақтырақ айтсақ, түрік-моңғолдың аң циклді күнтізбесі қытайлықтарға ұнағаны соншалықты, күллі әлем солардың күнтізбесі санайды ) Айдаһар жылы басталды және әдеттегідей емес, Үлкен циклді. Ол билік басындағы әулеттің ауысуына ұласқан көптеген қатерлі нышандар әкелді, – Юньнаниде ірі метео­рит құлады, Бейжіңнен 150 км жердегі Хэбэй провинциясында ең қатты жер сілкінісі болып, ел іші жаппай аласапыран болды. Осыдан соң өмірден ел көшбасшылары кете бастады – 8-қаңтарда Мемлекеттік кеңестің кемеңгер-премьері Чжоу Эньлай қайтыс болды. Мао Цзэдунның жеке хатшысы оған сол бойда қайғылы хабарды жеткізді. Мао өз кабинетінде креслода отырған, оған бұл хабардың қатысы жоқтай, селт еткен жоқ. Хатшы ақырын шығып кетті де бір шаруамен Маоға қайта кіргенде көсемнің үнсіз жылап отырғанын көрді. Газеттер: « Чжоу « мәдени революция » жылдары қайырымсыз өрт сөңдірушінің ролін атқарды: өрт жағушыларға іш тарта отырып, олар жаққан жалынды өшіруге тырысты » деп жазды.
Чжоу Эньлайдың ұлықтауға лайықты ісі деп – оның осы « от-жалыннан » партияның бірқатар үздік қайраткерлерін, соның ішінде Дэн Сяопинді де аман-сау алып шыққанын және ұрандаған радикалдарды жеңуге қолайлы жағдай дайындағанын айтуға болады. Ол өлер алдында таңы бір маңызды іс тындырды. Және де бір айта кетерлігі, сол генералдар өз уәделерінде тұрды. Чжоу Эньлай Қытайдағы ең сыйлы да құрметті басшылардың бірі еді. Оның керемет еңбексүйгіштігін, кішіпейілдігі мен тақуалығын жұрт аңыз қып айтатын. Мысалы, ол билік шыңында жүрсе де, тозығы жеткен френч киетін, ал оның ішінде ұзақ кигеннен селдірей жыртылған, тек жағасы мен жеңі ғана бүтін жейдесі болатын. Қазір сол жейде мұражайлардың бірінде тұр. Ал 9-қыркүйекте Мәңгілік Күн сөнгендей болды, « ұлы кеменің басын ұстаушы » Мао Цзэдун бұл әлемді артқа тастап, содан сәл бұрын өзі айтқандай, « Карл Маркспен кездесуге » аттанып кетті. Тек Қытайдың өзіндегілер ғана емес, бүкіл дүниежүзіндегілер осынау 1 миллиард 100 миллион халқы бар, аш-арық, қираған елдің ендігі тағдыры не боларын білген жоқ.
Әлемнің жетекші елдерінің, әсіресе Кеңестер Одағының саясаткерлерінің, саясаттанушыларының, синологтары мен сарапшыларының басым көбі: « Аспан асты елі құриды, тізерлеп қалған ел енді тұра алмайды », – деген жабырқау болжам жасады. Біреулері қатыгез коммунистік диктатура Қытайдың омыртқасын опырды десті. Басқалары – Маодан қалған саяси жүйе енді ешқандай реформаға жарамайды, сондықтан осындай орасан көп халықты асыраудың өзі қолдан келмес іс деді. Үшіншілері, әрине Мао қатыгез диктатор болды, алайда ол елді ашса алақанында, жұмса жұдырығында ұстады, енді ешкім оның орнын баса алмайды, елде анархия басталады деп сәуегейлік жасады. Ең қорқынышты болжам: осынау аш-жалаңаш, әрі басқаруға келмейтін орасан көп халық топан су құсап өз мемлекетінің шекарасынан асып-төгіліп, күллі әлемді басып қалуы мүмкін. Енді не істеуге болатыны жайлы ешкім ештеңе білген жоқ. Дэннің өзінің де тағдыры беймағлұм еді. Ажал қаупі және « төрттік банданың » ақыры Мао қайтыс болардың алдында, 1976 жылы 4-сәуірде, қайтыс болған марқұмдарды еске алу күні – Цинминде, Бейжіңнің Тяньаньмэнь алаңына аса қадырлы Чжоу Эньлайды еске алу үшін көптеген адам жиналды.
Олар біріге топтасқасын, өз күштері мен ортақ жағдайларын сезінді, олардың ортасынан Цзян Циннің атына сын ескертпелер, Дэнді қолдайтын сөздер айтыла бастады. Халық бұл науқанға наразы болды. Қауіпсіздік қызметкерлері күш көрсете бастады, бұл халықтың қарсы әрекетке баруына түрткі болып, олар жүк көліктерін төңкеріп тастап, өртеуге көшті. Тіпті алаң шетіне орналасқан қоғамдық қауіпсіздік штабын да өртеді. Қытайдың басқа қалаларынан келген жүздеген мың адам марқұм Чжоу Эньлайдың рухын қорғау үшін қарсы тұрды. Көсемнің жиені Мао Юансинь, Цзян Циннің қолдауымен, осынау халықтың стихиялық бас көтеруін Мао Цзэдунға Дэн Сяопиннің мұқият ойластырған контрреволюциялық бүлігі ретінде жеткізді. Цзян Цин мен Чжан Чуньцяо « қалың бұқара » ішінде одан есе қайтарғысы келетін әлдекімдердің барын, соған дайындалуы керектігін айтып қаһарлы ескерту жасады. Оның төбесіне ажал төніп тұр еді. ҚКП ОК кеңсе меңгерушісі Ван Дунсин дереу Маоға жағдайды баян етті. Бірақ ол: « Қайтадан Дэн Сяопинге соққы беруге болмайды », – деді де Ван Дунсиннің өзіне өзің шығар жол тап деп ұсыныс жасады. Ван оны Дунцзяоминьсин орамындағы ескі үйге орналастырмақ болады. Дэнді елеусіздеу бір машинамен, жасырын түрде сонда әкеледі. Ізінше сол жерге әйелін әкеледі.
Оларға Ван Дунсиннің адамдарынан күзет қойылады. Цзяннің қолшоқпарлары Дэнді барлық жерден іздегенмен, таба алмай жер сипап қалады. Мао өлер алдында өзінің мұрагерінің аты-жөнін айтып үлгереді. Ол көсемнің жерлесі, Маоның өзінен аумайтын Хуа Гофэн еді, екеуінің ұқсастығы сонша, сол бойда ол оның некесіз баласы деген қауесет тарап кетеді. Хуа Гофэн Мемлекеттік кеңес премьері және ҚКП ОК төрағасының орынбасары қызметтеріне тағайындалады. Мао көз жұмған соң, билікке өліспей-беріспейтін талас басталады. Бастапқыда Цзян Цин өзінің тобына Хуа Гофэнді қосып алмақ болады, алайда оның қосалқы рөл ойнауға ниеті жоғын түсініп, сол бойда оны дұшпандары қатарына қоса салады. Бұның бұл қателігі өзіне сор боп тигенмен, күллі елге бақ болып, қатерден құтқарып қалды. Провинциядан келген, мүлде одақтасы жоқ жалғыз Хуа Гофэн жағдайдың қандай қатерлі екенін түсінді. Сондықтан ол саяси көкжал, ҰКП ОК төрағасының орынбасары және қорғаныс министрі Е Цзяньиннен ақыл-кеңес сұрады. Ол батыл шешімдер қабылдауға кеңес берді.
Ол оңай міндет емес еді: ҚКП ОК-нің 46,7 % -ы, аймақтық партия жетекшілерінің 31 % -ы, провинциялық ревкомдардың 41,1 % -ы, кәсіподақтар мен комсомолда көшбасшылары, сондай-ақ, миллиондаған хунвэйбиндер мен цзаофандардың 90 % -ы « солшылдарды » қолдайтын. Қағаз жүзінде мемлекеттің бірінші басшысы Хуа Го­фэн болғанымен, алайда кейінгі іс-әрекеттердің бәрінің ұйымдастырушы Е Цзяньин еді. Соның ұйғаруымен, « төрттік бандасы »: экстремистік топтың көшбасшылары – Цзян Цин, Ван Хунвэнь, Чжан Чуньцяо мен Яо Вэньюаньді тұтқындауға шешім қабылданды. Осынау құпия операция өзінің орындалуы жағынан Кремльдегі Лаврентий Берияның тұтқындалуын еске салатын. Маршал Е Цзяньин керек деген жерлерге өзінің сенімді жауынгерлерін орналастырды. Ван Хунвэнь, Чжан Чуньцяо мен Яо Вэньюань үшеуін Чжуннаньхайға, Хуа Гофэн мен Е Цзяньин отырған Хуайжэньтан мәжіліс залына шақыртылды да сол жерде бірден тұтқынға алынды. Цзян Цин үйінде тұтқындалды. Олардың бәрі түрмеге қамалды. Жақтастарының оларды қолдап, ешқандай у-шу шығармағанына жұрттың көбі қайран қалды. Хуа Гофэн « төрттік бандасын » қалай тұтқындағандарын егжей-тегжейлі айтып берді. Жаңалықты жиналғандар шаттана қарсы алып, сол жерде Хуа Гофэн ҚКП ОК төрағасы және Әскери Кеңес төрағасы боп сайланды.
Феникс қайта тіріле бастады Е Цзяньиннің бастамасымен, 1977 жылдың шілдесінде ҚКП ОК 10-шақырылған үшінші пленумында Дэнді партиядағы, Мемлекеттік кеңес пен армиядағы бұрын өзі атқарған барлық басшы қызметтерге қайтадан қойды. Есепті баяндаманы Хуа Гофэн жасады. Зал одан елде болып жатқан жағдай туралы терең сараптамалар мен елдің ендігі жүрер жолын айқындайтын бағыт-бағдарлар күткен. Ол көбінесе « төрттік банданы » сөзбен төпеледі, алайда, көптеген делегаттарды қайран қалдырғаны: « мәдени революцияны » сынамақ түгілі, мақтап көкке көтерді. Жаңа төраға елдің алдында тұрған « жауынгерлік сегіз міндет » туралы айтты, соның үшеуі күллі партияны тазалауға қатысты еді, сондай-ақ, халық шаруашылығын, мәдениет пен оқу-ағартуды дамыту, демократияны нығайту мен дамыту, мемлекеттік механизмдерді жетілдіру және тап күресін жалғастыру міндеттерін көтерді. Ол Мао « ұлы да кемеңгер » деп мақтап, аспанға көтереді. Оның сөзі төрт сағатқа созылады. Одан соң мінбеге көтерілген Дэн Сяопин: « Қытайға қазір бос мылжың сөз емес, тынымсыз еңбек керек », – деп анық қып кесіп айтты.
Дэн биік мақсаттар үшін түрлі әдіс-амалға барып жүргенімен, алайда Мао бірде ол туралы: « Ол мақтаға оралған өткір ине » деп дұрыс айтқан еді. Іс жүзінде ол мемлекеттегі екінші адам еді және биліктің биік эшалонындағы оның жақтастарының саны көбейеді. Онда айқын екі топқа бөлінеді, бірінші топта – Хуа Гофэн жетекшілік ететін « мәдени революцияны » « жылжытушылар », екінші топта – Дэн Сяопин бастаған « мәдени революция » кезінде қуғын-сүргін көргендер және оған белсенді қатыспаған қызметкер кадрлар болды. Кім жеңсе, соған тек ҚКП алдағы Пленумының шешімдері ғана емес, елдің қандай жолмен жүретіні де тәуелді боларын бәрі түсінеді. Өткір пікір-талас барысында Дэн Сяопин фракциясы жеңіске жетеді. Пленумды партия мен елдің енді ресми емес көшбасшысына айналған Дэн Сяопин шабыт беріп, бағыттап, басқарып отырады. Халық: « Төмендегілер жоғарыда тұрған басшыларға ереді, ал олар өз кезегінде ОК-ке, ал ОК Дэн Сяопинге ереді » – деуші еді. Оның айтқан басты сөзі: « Дені дұрыс ойды басшылыққа алыңдар, шынайы жағдайдан шығыңдар ». Осылайша Дэн Сяопиннің де, Аспан асты елінің де жұлдызды сәті туды.
Дэннің алдында адам айтқысыз ауыр міндеттер тұр еді, ол тек айтар ауызға ғана оңай еді. Орасан зор елдің онсыз да әлсіз экономикасы түгелдей қираған, халық үрейлі, маман кадрлардың бәрі түгел тас-талқан, ғылым ұмытылған, білім беру тек Маоның сөздерінен үзінділер жаттатумен шектелген... Желтоқсан пленумы: саяси күресті тоқтатып, социалистік модернизацияны қолға алу керек деген маңызды стратегиялық шешім қабылдайды. Бұқара халық санасының баяулығын ескере келе, Дэн Сяопин социализм идеясынан бас тартқан жоқ, алайда ол социализмнің қытайға тән ерекшелігі болуы керек деп түйін жасады. Пленумда Мао кезінде негізсіз саяси қуғын-сүргінге ұшыраған кадрлық қызметкерлерді толық ақтауға бет бұратындарын жария етті, Мао Цзэдунның тарихи роліне баға беру күрделі мәселе болды. Дэн Сяопин Сталиннің жеке басына табынуды әділетті бірақ асығыс сынаудың қандай саяси шығындарға әкелгенін және оны ұйымдастырған Никита Хрущевтың қалай абыройы төгілгенін білетін. Ол партияны Маодан айыруға болмайтынын, Маоны қатаң жазғыру компартияны да ұрғылау боп шығатынын түсінеді. Ал компартия – Қытайдың ең негізгі мәселесі. Алайда, « үлкен шабыстың » немесе « мәдени революцияның » жағымсыз салдарына көз жұма қарауға болмайды, сонымен бірге, елдің қазіргі және келешек басшыларын шексіз биліктің қатерінен сақтандыру керек.
Дэн компромистік шешім қабылдады: тұтасымен алғанда Мао роліне оң баға береді, бірақ оның қателіктеріне сілтеме жасап, олардың ара салмағына 70:30 сәйкестік үйлесімін қолданады. Бір сөзбен айтқанда, Мао мінсіз құдай дәрежесінен қателіктері көп қатардағы пенде деңгейіне түсті. Сондықтан Бейжіңнің басты алаңы Тяньаньмэндегі Маоның портреті сақталды, алайда оған енді ешкім сиынбайтын болды. Керісінше, ауық-ауық кейбіреулер оған тиісіп қоятын, алайда оларды ұстап алса, қатаң жазаламай, тек жай ескертпе айтып жай жібере салатын. Сонда « мәдени революцияның » барлық сұмдықтары ашылды. Сот 1981 жылы қаңтарда аяқталды. Цзян Цин мен Чжан Чуньцяо өлім жазасына, ал Ван Хунвэнь мен Яо Вэньюань – өмір бойы түрмеде отыруға кесілді. Кейін жоғарыдағы екеуін де өмірбойы түрмеде отыруға ауыстырды. Қылмыстық істер көлеңкесі марқұм көсем мен оның аман-сау жүрген ізбасарына түсе бастайды. Хуа Гофэн қызметтен босатуға табанды түрде өтініш жасайды. Дэн Сяопин оның қолындағы барлық билікті бір қолға тапсырғысы келмейді, сондықтан әр қызметке лайықты адамды асықпай іздеп, Хуаны біртіндеп босатады. Ху Яобан партияның жалғыз көшбасшысы болады.
Және ақыр соңында, 1983 жылы Хуа ең соңғы қызметін – ҚХР Орталық әскери кеңесінің төрағасы қызметін тастайды, оны Дэн Сяопиннің өзі атқарады. Қызметтен босаған соң Хуаны жеке үйге көшіреді, оған тұрмысқа қажетті жағдайдың бәрі жасалады, алайда ғұмырының соңына дейін, яғни ол 2008 жылы 20 тамызда қайтыс болғанға дейін, саяси өмірден оқ шаулатылады. Реформалар Тынымсыз көшбасшы « төрт модернизация » идеясын жаңғыртады. Оған ол төрт негізгі қағиданы: социалистік жолды, пролетариат диктатурасын, партияның жетекшілік ролін, сондай-ақ марксизм-ленинизм және Мао Цзэдун идеяларын ұстануды қосады. Саяси консервацияға ұқсай ма? Алайда Дэн алдымен тиімді экономикалық реформа­лар жасау керектігін, ал саяси реформалар өзі соның ізіне еретінін түсінеді. Ол партияның ықпалын сақтап қалды, алайда оның ролін біртіндеп өзгертті, беделді билік тізгінін ұстаушыдан ол жіті қадағалаушыға айнала бастады. Дэннің пікірінше, жоспарлау мен нарықтық реттеулер қоғам құрылысын анықтайтын дәлелденбеген қағидалар емес, тек экономиканы басқарудың тәсілі ғана. Бірі екіншісін жоққа шығармайды, олар бір-бірін толықтырады. Социализм кедейлік синонимі емес, ал дәулетті болу қылмыс емес.
Қытайлық социализмнің өзіне тән ерекшелігі соншалықты, зерттеушілер әлі күнге дейін бұны қалай атаймыз, « конфуциялық социализм » дейміз бе, әлде « конфуциялық капи­тализм » дейміз бе деп дауласуда. Ол социализм мен демократия антагонистер емес, ал демократия – бұл социализмді бекітетін құрал санады. Ол өзінің реформаларына кіріспес бұрын, көптеген озық елдердің тәжірибесін, әсіресе, Сингапур, Гонконг және Тайванның экономикалық стратегияларын терең сараптамадан өткізді. Өйткені бұл елдерде де қытайлықтар өмір сүріп жатыр, ал олардан Үлкен Қытайдағы қытайлардың несі кем?! Реформалар бастапқыда өте сақтықпен жүзеге асырыла бастады. Тек дұрыс бағытқа қадам басқандарына көз жеткізгеннен кейін ғана, әрі қарай жылжыды. Алайда біртіндеп сенім нығая түсті де алға жылжу қарқыны жүгіруге дейін жетті. Әдетте, Дэн Сяопин өз реформаларын ауылшаруашылығынан бастады деп айтылады. Бұл соншалықты олай емес. Оның ең бірінші қолға алғаны, кадрлық саясатты түбегейлі өзгерту еді, өмірінің соңына дейін соны жетілдірумен өтті. Ол тарихи тамырлары тереңге кеткен туысқаншылықпен, жершілдікпен және зорлық-зомбылықпен аяусыз күресті. Басшы тұлғалардың өз қызметтерінде өмір бойы отыруына тосқауыл қойды.
Ол жастарға жол беруге шақырады ( дегенмен, дәл біздегідей пародиялық түрде емес ) және өзі үлгі ретінде жоғары партиялық және үкіметтік лауазымдардан кетіп, кеңесшілердің Орталық комиссиясының төрағасы және ҚХР Орталық әскери кеңесінің төрағасы дәрежесі төмен қосалқы қызметтерді атқарады. Алайда оның пар­тия мен халық арасындағы абырой, беделінің жоғарылығы соншалықты, елдің нағыз көшбасшысы сол болады. Ауылшаруашылығында ол отбасылық мердігерлік жүйесін енгізді, бидай мен мақтадан бастап, ауылшаруашылық өнімдерінің он сегіз түрінің сатып алу бағасын көтерді және еңбек нәтижесіне қарай төлей бастады. Ол шаруаларға жерді өтеусіз жалға алдымен 30 жылға, кейін оны 50 жылға ұзартып берді. Алайда Дэн бұйрықпен коммуналарды жойған жоқ, бұны әр жердегілер әр қалай шешті. Алайда бұл бұрын көрмеген, әрі өте жылдам табыс болды. Одан ары реформаның 15 жылында дән жинау 60 % -дан астамға, ал отбасылық қауымдастықтың жылдық таза пайдасы 59-дан 1100-1500 юанге дейін, яғни 20-25 есеге өсті. Өнеркәсіп басшылары үшін талаптары бірдей біліктілік емтихандарын енгізді. Соны қатарынан екі рет тапсыра алмағандар, қызметінен алынады.
Нәтижесінде 2000 жылы әлемнің 17 % -ы қытай киімдерін, 4,7 % -ы аяқкиімдерін, 7,6 % -ы тоқымаларын киіп, 6,7 % -ы электр құралдарын, 5,6 % -ы телекоммуникацияларын, 6 % -ы химиялық талшықтары мен элементтерін, 13 % -ы азық-түлік өнімдері мен минералдарды қолданды. Және бұл үлес жылдан жылға өсіп келеді. Әрі жоғары сапалы өнімдері де көбейіп келеді. Жоғары технологиялар деңгейінің өсуі соншалықты, 2003 жылы 16-қазанда Қытай өз бағдарламаларының негізінде « Шэньчжоу-5 » ( « Сиқырлы қайық » ) рәміздік-поэтикалық атауы бар бортында « тайконавты » ( ғарышкері ) бар ғарыш кемесін ұшырды, келешекте тек Айға ғана емес, Марсқа да ұшуды жоспарлап отыр. Елде басқаруды орталықсыздандыру жүргізілді, аймақтарда дербес шаруашылықтар көбейді, еркін саудаға рұқсат етілді, жалақының өсуіне қатаң шектеу жойылды. Еркін экономикалық аймақтар ( ЕЭА ) жасалды, оларға толық экономикалық тәуелсіздік және қаржыны өз бетінше жұмсау құқы берілді. Басқа мемлекеттермен қарым-қатынаста « Тұрақты дос та, тұрақты жау да жоқ, тек Аспан асты еліне өзгермейтін адалдық қана бар » деген ежелгі конфуцийлік қағиданы қайта тірілтті. АҚШ, Жапония және Батыс Еуропамен экономикалық және ғылыми байланыстарды кеңейтті.
Сонымен қоса, Дэн « Мәскеу экспансионизмі » туралы орнымен айтқаны соншалықты, батыс инсвестициясы қуатты ағын боп Қытайға ағылды. Жалғыз капитан Дэн ескіше ойлау стилін өзгертуге қол жеткізді, онсыз маңыйындағы ақиқат өмірді өзгерту мүмкін емес еді. Әдеттен тыс тың идеялар тек астыртын жауларының, бас пайдасы үшін жол-жөнекей ілескендердің ғана емес, оны қаншама жылдар бойы құтқарып, сосын биліктің шыңына шығуға көмектескен шынайы достарының да қарсылығын туғызды. Ортодокстар оны « ревизионист » деп атады, консерваторлар оны социализм идеалдарын сатып, капитализмге реставрация жасады деп айыптады, тез пісіп-жетілген « демократтар » оны нағыз партократ көрді, ал « либералдар », саусақтарын « туыстары » Гонконг пен Тайванға қарай шошайтып, жоспарлы экономикадан толықтай бас тартуды талап етті. Алайда Дэн әртүрлі «... измдерге » онша бас қатырған жоқ. Ол патриот және прагматик болатын. Дэн Сяопин іс жүзінде жападан-жалғыз болатын, оны түсінетіндер тым аз еді, ол біреулерді – қатты, біреулерді жұмсақ үгіттеді, ал басым көпшілікті өз нұсқауларын орындауға күштеді. Бірнеше рет белгілі бір топтар оны биліктен ығыстыруға тырысты. Алайда Дэн алға қойған мақсатынан қайтпады.
Қайтпас қайсар рухының, орасан зор беделінің, ұстанымы мен ниет тазалығының, сондай-ақ, өзінің міндет-мақсатына сенімділігі мен туа бітті Ұлы Ұйымдастырушылық қабілетінің арқасында жетті. Ол өзін қытай болмысын қалыптастыруда орасан зор рөл атқарған конфуцийлік Ұстаз тұлғасына айналдырған еді. Ол халықты « естен тандыру терапиясы » іспетті есуас эксперименттер жасау нысаны ретінде қарастырған жоқ. Егер реформалар халықтың әл-ауқатын үнемі жақсартып отырса ғана, халықтан қолдау табарын, ( ал онсыз олар ешқашан жүзеге аспайтын ) ол білді. Оның үстіне, болғалы жатқан өзгерістердің мәнін ол анық, қарапайым тілмен адамдарға түсіндірді. Және оның сөзі ешқашан ісінен алшақ кетпейтін. Қалалықтардың табысы 1997 жылы 1978 жылмен салыстырғанда 316-дан 5160,3 юанге дейін өсті, ал село тұрғындарының табысы – 133,6-дан 2090,1 юанге дейін көбейді, тіпті инфляцияны есептегеннің өзінде нақты табыс, сәйкесінше 3,1 және 4,4 есеге өсті. Оның валюталық қоры 1 трлн АҚШ долларынан асады, Оңтүстік Шығыс Азияның кейбір елдері де өз қорларын сонда сақтағанды қалайды. Егер XXI ғасыр басында Қытай 2050 жылдары 1-орынға шығып, супердержаваға айналады деп болжам жасалса, АҚШ-ты қандай экономикалық дағдарыстардың дірілдетіп жатқанына қарағанда, бұл болжам одан бұрынырақ болатын сияқты.
Адамдар Дэн Сяопиннің жеке билікке, жеке байлыққа ұмтылмай, қарапайым өмір сүретінін атап айтады. Сонымен қоса, Дэннің де жіберген қателіктері болды. Сол кезеңде СОКП-ның мылжың сөзі көп бас хатшысы жұртқа демократ және либерал боп көрініп жүрген, алайда Дэн Сяопин оның саясаты неге әкеп соғарын білетін. Көптеген қытайлық студенттер Михаил Горбачевке сүйсіне қарайтын, ол іссапарға келер алдында, 1989 жылы мамыр айының екінші жартысында олар жаппай көшеге шығып, сөз бостандығы мен көппартиялықты талап етті. Атқарушылар тым артық кетіп, қуып тарату соңы қантөгіске айналды. Дэн аса қатыгездік көрсеткені үшін айыптыларды қызметтерінен алды, алайда студенттерді қуып таратқандарына ешқашан өкінген жоқ. Ел ішінде тұрақтылықты сақтау үшін оның бәріне де баруға дайын екенін барлығы да түсінді. Қызметті доғару 1989 жылы ҚКП ОК-нің 13-шақырылған V пленумында ол ең соңғы ресми қызметі – ҚКП ОК Әскери Кеңес төрағалығынан кетті. Алайда өмірінің соңына дейін компартия мен мемлекет басшылары маңызды мемлекеттік мәселелерді онымен ақылдасатын. Дэннің беделінің жоғарлығы соншалықты, ол алдағы ширек ғасырда елді қашан, қандай көшбасшылар басқаратынын анықтайтын болды. Сол пленумда 1987 жылы Бас хатшы болған Чжао Цзыян да қызметтен кетті.
Осылайша, Дэн Сяопин бастаған қытай басшыларының екінші буыны Цзян Цзэминмен бастаған үшінші буынға орын босатады. Сол жиында партияға бизнесмендерді қабылдау жөнінде маңызды шешім қабылданып, осылайша партияның таптық табиғатын өзгертіп, оны жалпыхалықтық партияға айналдырады. Осы күнге дейін ол өзінің ең маңызды еңбегін – 2049 жылғы ҚХР-дың 100 жылдық мерейтойына дейінгі ел дамуының дейінгі негізгі бағыттарын аяқтады және ең соңғы арманы – Гонконгтың ресми түрде Қытай қол астына қосылатын күнді көру екенін, яғни 1997 жылдың 1-шілдесіне дейін өмір сүргісі келетінін айтты. Қытайдың ең үздік дәрігерлері осы арманына жеткізу үшін тырысқанымен, алайда ол ол күнге жете алмады. Марқұмның қалауымен жерлеу рәсімі қарапайым болды, ал оның күлі гүл қауыздарымен бірге Тайвань мен Гонконг арасындағы теңіз үстіне себілді. Дэн идеялары әлі күнге жұмыс істеуде. Менталдық және тарихи сана Қытай келешегіне қатысты болжамдар жасалған кезде, жұрттың көбі оның әлеуметтік, аймақтық және ұрпақ буындары қарама-қайшылықтарын, сондай-ақ, жарылысша экономикалық өсу шығыны қаншалықты боларына қызығушылық танытады. Алайда, тарихи даналық және менталдық ерекшеліктерінің де маңызы аз емес боп көрінеді. Бұл өте күрделі тақырып. Әр өркениет бірегей және әрқайсысының өз құпиясы бар. Алайда Қытай бұл нағыз сфинкс.
Жерді ғана емес, сананы да бөліп жатқан « ұлы қытай қабырғасынан » қалай асуға болады? Біздің менталдығымыздың айырмашылығы неде екенін түсіну керек. Ал айырмашылық, шын мәнісінде, бірнеше негізгі себептерде жатыр. Буындап жазу мен иероглифтік жазудың жалпыға белгілі және қағидалық айырмашылықтары бар. Буындап жазудың мүмкіндіктері шексіз, бірақ жазылуы құбылмалы. Ол бейсанадағы архетиптерді сақтайды. Ал иероглифика болса, архетиптік құрылымдарды сананың өзінде сақтауға мүмкіндік берсе керек. Мәдениеттің, тұрмыстың және саясаттың дәстүрлері тірілей ұрпақтан ұрпаққа берілетіні осыдан. Буындап жазуда әліпбиді үйреніп, әріптерден сөз құрастыруға машықтанған әр адам өз бетінше білім ала алады. Осыдан келіп дарашылдық тамырланады. Иероглификада иероглифтердің мәнін өз бетіңше түсініп, өз бетіңше білім алу мүмкін емес. Яғни мәдениетке жету үшін Ұстаз керек, ал саясатта Көшбасшыға өзгереді. Дінде де айтарлықтай айырмашылықтар байқалады. Қытайда үш діннің – даосизм, конфуциялық ( қатаң түрде айтсақ, ол уақыт өте келе діни сипаттарға ие болған этикалық-саяси ілім десек те болады ) және буддизм синкретизмі орын алған.
Бұл үшеуінің ерекшелігі, бұл діндер құдайсыз, яғни, қытайлықтар құдайдың сыйлығына емес, қолайлы жағдайға, сәттілікке емес, ол тек өзін-өзі жетілдіру мен еңбек ету ғана оған лайықты өмір беретінін біледі. Қытайлықтар, таза прагмалық идеология – конфуциялықты дін деңгейіне көтерген жалғыз халық екенін айтпауға болмайды. Қытайлықтар өз жылнамаларына бәрін тізіп отырғанымен, алайда бір таңғаларлығы тұтас тарихи ой жүйесі жоқ. Бұл олардың тарихшыларының негізінен әулеттік жылнамашылар болғанына байланысты. Қытайдың ұлы тарихшысы Сыма Цянь де сондай болуымен ерекшеленеді. Әр әулет өзінен бұрынғыны жоққа шығарды, ал жылнамашылар бұны жадта бекітті. Үзік-үзік қытайлық тарихи ойлар жақындап келе жатқан тарихи апатты болжауға мүмкіндік бермеді. Сондықтан бұл салада қытайлықтардың күтпеген жерден тосынсыйға тап болғаны тарихта талай рет болды. Дэн осыны жеңуге және дискреттік ой-сананы біртұтас та­рихи санаға айналдыруға тырысты. Коммунистік идеологияның сақталуы және оның тас құдайы ретінде Мао Цзэдунға ілтипатпен қарау содан шыққан. Қытай әрдайым варварлардан қорқатын, шамасы келгенше, олардан іргесін аулақ салуға тырысатын, алайда қазір, жаһандану дәуірінде оларға көктей өтетін әсерінен ешкім құтыла алмайтын мейлінше қауіпті « варварлық » идеялар қатер төндіруде.
Сондықтан, дәстүрлі құндылықтар эрозияға ұшырап, тақуалық орнына тұтынушылық мәдениет келгенде Қытайда не болатынын айту қиын. Осылайша, қытайлықтар өздерін онша жеткілікті білмейді, алайда өз көршілерін бес саусағындай жақсы біледі. Олар, барлаушы-дипломат Чжан Цяннің Орталық Азияға ( б.з д. Ал қазіргі уақытта бірнеше ірі арнаулы ғылыми-зерттеу институттарының күшімен мейлінше биік деңгейде зерттеу жұмыстары жүргізілуде. Қытай мақалындағыдай, біз, азиялықтар, « бәріміз бір төсекте ұйықтасақ та, әртүрлі түс көреміз », алайда бізден айырмашылығы сол, қытайлықтар біздің түсімізге не кіретінін біледі. Қытай премьер-министрі Ли Пэннің: « Қытай алып айдаһар сияқты, оның кез келген қыбырынан маңайындағылардың зәресі ұшады » деген сөзіне қарап, сол туралы айтуға болады. Ол алдағы отыз-қырық жылда әлемде өз ойынының ережесін орнатады, сондықтан, ең болмаса Айдаһарды түсінуді үйренуіміз керек. Өйткені Қытай – тек Қазақстанның ғана емес, күллі әлемнің де қашып құтылмас шарасыз келешегі. Ең болмаса, заманауи Қытайдың жалпылама мәнін түсіну үшін бірінші кезекте оны қалыптастырған көшбасшыларының істерін танып-білуіміз керек. Нағыз көшбасшылар белгісі Біз Дэн Сяопиннің саяси өмірбаянынан қандай тәлім ала аламыз? Бұл ең алдымен, елдің нағыз көшбасшылары қандай болуы керектігін.
Дэн Сяопиннің ел басқару үлгісі мен халықпен қарым-қатынасының біздің жетекшілеріміздің стилінен түбегейлі айырмашылығы барын айтпай кете алмаймыз. Дэннің тарих, мәдениет, өнер, философия, әдебиет пен ғылымнан терең білімі болатын. Тағдырдың драмалық бұрылыстары оған адамдардың жағдай өзгергенде қалай өзгеретінін бақылауға мүмкіндік берді. Дэн ең ауыр жағдайда да қайыспайтын. Егер мәселе халық пен мемлекет мүддесіне қатысты болса, ол өзін құрбандыққа шалуға да дайын еді. Ол өте кішіпейіл болатын және « Мен әрине ешкім емеспін, бірақ бірдеңелер істедім. Дегенмен ештеңе істемейтін революционер бола ма? » деп айтатын. Іс жүзінде орасан зор экономикалық өзгерістер енгізген ұлы мемлекеттік қайраткер, өзі туралы: « Экономикалық күрмеулі мәселелерден түк білмеймін » деген екен. Дэн кемеліне келген адам еді, сондықтан өзінің жеке басын дәріптеп, көкке көтеруге қарсы болды. Ұлы реформатор мен оның отбасы қарапайым өмір сүрді және байлықтың соңынан қуған жоқ. Дэн көпірме көп сөзділікті ұнатпайтын және әрдайым өз ойын мелінше қысқа, анық және қисынды жеткізетін. Ол басқаларға аз ақыл айтып, ал өзі көп оқып-үйренгенді қалайтын.
Біздің « көшбасшылар » « мен » деген сөзді жиі айтады, шетелдік қонақтар осындай осал тұстарын білгендіктен, оларды аспанға көтере мадақтайды. Ертеде еуропалық жаулап алушылар көсемдеріне әйнек моншақтар сыйлап, жерлерін алдап алатын, қазір Батыс пен Шығыс елдерінің және трансұлттық компанияларының заманауи жетекшілері « үстінен түсетін пайдасы » мол келісімшарттарға қол қойдырту үшін сылдыраған мақтау сөздерге сараңдық қылмайды. Дэн: « Халықтың ішінде ойлы адамдар көп болған сайын жақсы. Бізге батыл ойлайтын, батыл ізденістерге барып, жаңаны жасайтын адамдардың түгелдей айғайшылар армиясы керек. Оларсыз біз кедейшіліктен де, артта қалудан да құтылмаймыз, әрі озық әлемдік деңгейге көтеріле алмаймыз », – деген екен. Бізде өз ақылыңды көрсету өзіңді құртумен парапар. Біздің шенеуніктер таланттыларды көрсе, жыландай жиырылады, өйткені өздерінде жоқ қасиет шымбайларына батады. Біздің кейбір өтірік-ұлы жетекшілеріміз нағыз мамандарды жалған мамандардан мүлде айыра алмайды. Және де бұл өтірік-ғалымдардың, өтірік мамандардың, өтірік реформаторлардың, … және тіпті өтірік оппозиционерлердің тұтас бір буынын өмірге әкелді. Егер біздің көшбасшыларымыз шынымен біздің мемлекет мықты, халықтың тұрмысы жайлы болсын десе, шындап соған қамқорлық көрсетуі керек. Дэн Сяопин жолы – қулық-сұмдыққа төзбейтін дао.
Экономикалық комментарий ТАСТАРДАН ҰСТАП, ӨЗЕННЕН ӨТ ҚХР-ның экономикалық табыстары Дэн Сяопиннің 1978 жылғы бастамасынан басталғаны даусыз. Кейбір әсерлі нәтижелерді келтіре кетейік. Ең алғаш алға қойылған Қытай ІЖӨ-ін ( ішкі жалпы өнімі ) екі еселеу міндеті 1984 жылы мезгілінен бұрын жүзеге асты. Келесі ІЖӨ-ні екі еселеу де мезгілінен ерте 1995 жылы болды, ал XX ғасыр соңында Қытай ІЖӨ-ді, реформа басталған жылмен салыстырғанда, 6 есеге ұлғайтты. ІЖӨ мен экспорттың, миллиондаған бұқара халықтың ұлттық жинақ сақтау қорларының ауылшаруашылығы емес өндіріске тарту мөлшерінің тұрақты түрде ұзақ та жоғары қарқынмен өсуінің арқасында, ҚХР заманауи өнеркәсіп жасады, инфрақұрылымдарды айтарлықтай кеңейтіп, жетілдірді және мүлде жаңа өндірістік салалаларды жасап, экономиканы күшті диверсификациялады. Мұндай феноменді жетістікке көптеген факторлар ықпал етті, алайда ең бастысы дамудың интенсивті және экспортқа бағытталған үлгісін таңдаудан тұрады. Бұл үлгі экономиканың технологиялық және ғылыми сыйымдылығын арттыру, ең жаңа ақпараттық-коммуникациялық технологияларды игеру, өндірістік логистиканың заманауи сызбаларын игеру болуы ықтимал. Қытай басшылығы экономикалық өзгерістерді жүзеге асыруда « градуалистік » ( біртіндейтін ) үлгіні саналы түрде таңдады деген кеңінен тараған қате пікір бар. Алайда бұл жай қауесет.
Экономикалық дамудың қытайлық үлгісіне « эволюциялық үлгі » деген сөз мейлінше сәйкес келеді. Дэн Сяопинге телініп жүрген: « Тастардан ұстап, өзеннен өт » деген қанатты сөз осындай іс-әрекетті дәл сипаттайды. Қытайлық реформа үнемі ізденіс жолдарымен жүргізілсе де, экономика механизмдерінің жұмыс істеуінің экономикалық көзқарас тұрғысынан стратегиялық мақсаты мейлінше айқын – ол жоспарлы экономикадан біртіндеп нарықтық экономикаға өту еді. Реформалар басталар кезде ҚХР-дағы әлеуметтік-экономикалық жағдай өте күрделі болды. Саяси тұрғыдан, Мао Цзэдун қайтқасын екі жыддан соң, 1978 жылы, билік басындағы Компартия дағдарыста еді. Оның заңдылығы сұрақ астында. Экономика тоқырау жағдайында болды. Шаруалардың шынайы табысы ( Қытайдың басым бөлігі ) 10 жылдан астам уақыт бойы бір деңгейде қалды. Қажетті импортты сатып алу үшін елдің шетелдік валютасы жетіспеді. Қытай мен дамыған мемлекеттер арасындағы технологиялық алшақтық көптеген онжылдықтармен есептелді, ал бұл кезде көршілес Оңтүстік-Шығыс « айдаһарлар » әсерлі нарықтық қарқындарын көрсетіп жатты. Бірақ реформа­лар жүргізуді жеңілдететін сәттер де болды. Қытайдағы экономикалық реформаларға қарсылық бұрынғы КСРО республикаларына қарағанда әлсіз болды, өйткені жоспарлау салыстырмалы түрде аз рөл атқарды. Мәселен, егер КСРО-да жоспар арқылы 60 мыңға жуық тауар түрі бөлінсе, Қытайда тек 600 ғана болды.
Жасырын коммерциялық қызмет, шын мәнінде, ешқашан, тіпті шектен тыс орталықтандыру кезеңінде де тоқтатылмаған еді. Қытай Компартиясы күшті әкімшілік жүйе болғандықтан, Дэн Сяопин мұндай әкімшілік ресурсты экономикалық рефор­малар жүргізу мақсатында тиімді пайдалануы мүмкін екенін түсінді. Сондай-ақ, қосымша шетелдік қытай диаспоралық қоры болды – 30 млн хуацяо шамамен 3 трлн АҚШ долларындай жиынтық активтерге ие еді. Ол, оқиғалардың одан әрі дамуы көрсеткеніндей, сыртқы нарықтарға қарай жылжуда және тікелей шетелдік инвестицияларды тартуда елеулі көмек көрсетті. Қытайдағы реформалар әдетте үш үлкен кезеңге бөлінеді. Біріншісі 1978-1991 жылдарды қамтиды және екі кезеңді қамтиды. Бірінші кезеңде 1978-1983 жылдары қалаларда кәсіпорындардың дербестігін кеңейту жөніндегі эксперименттер мен ауылдық реформалар жүзеге асырылды. Содан кейін 1984-1991 жылдары екінші кезеңде Мемлекеттік кәсіпорындарды реформалау эксперименті және жағалау маңындағы аудандарда ерекше экономикалық аймақтар құру ісі жүргізілді. Екінші кезең 1992 жылы басталды және 2005 жылға дейін жалғасты. Оның мақсаты « социалистік нарықтық экономика » жүйесін құру болды. Ең бастысы – « мемлекеттік кәсіпорындардың орнына қазіргі заманғы ( бәсекелі ) кәсіпорындар жүйесін құру ». Үшінші кезең 2006 жылдан басталып, әлі күнге дейін жалғасуда.
Басты идея – бұл үндестік, яғни өңірлік дамуды, қала мен ауылды теңестіру, әлеуметтік мәселелерді шешу, энергия үнемдеу және экологиялық мәселелер. Бастапқы кезеңде « бастысы – жоспарлы экономика, ал нарықтық реттеу көмекші міндетті орындайды » деген ресми тұжырым қабылданды. Екінші кезеңде аталмыш тұжырым аяқталды, енді оны 1984 жылы мынаған алмастырды: « социалистік экономика – бұл қоғамдық меншікке негізделген және жоспарлау элементі бар тауар экономикасы. Жоспарды құн заңы негізінде жүзеге асыру қажет, құн заңы жоспарлауға қызмет етуі керек ». Сонымен қоса, ресми құжаттарда « социалистік экономиканың капиталистік экономикадан айырмашылығы тауар эконо­микасы бар ма, жоқ па, және меншік нысандары формасына қарағанда құн Заңының маңызы бар ма, жоқ па деп тұжырымдалуында емес » деп атап көрсетілді. Дэн Сяопин 1987 жылы былай деді: « Нарық туралы айтар болсақ, капита­лизм туралы, жоспарлау туралы айтар болсақ тек социализм туралы неге айтады? Жоспарлау және нарық – бұл әдіс-тәсілдер.
Егер бұл әдіс-тәсіл өндіргіш күштерді дамыту үшін пайдалы болса, демек оны қолдануға болады », Дэн Сяопин 1962 жылы өз ұстанымын түсіндіру үшін « Мысық түсінің қандай екені маңызды емес, тышқан ауласа болды », – деген көне қытай мәтелін келтірді. Әлеуметтік қайшылықтар айқындалып, идеологиялық қарсылықтар шиеленісе түсті. Реформалардың жүріп өткен бастапқы кезеңіне қайта оралу және соған сәйкес олардың мақсаттарына ревизия жасау қаупі төнді. Осындай жағдайда Дэн Сяопин: « Біздің елде бұрын орнатылған желі, бағыт және саясатты ұстану қажет; берік және өзгеріссіз ұстану қажет » деп мәлімдеп, 1989 жылы тағы да реформаларды қолдады. Бұл олай емес: ол да, бұл да – қаражат, нарықта социализмге қызмет ете алады », – деп қайталайды. Дегенмен, идеологиялық қақтығыстар өте күшті болды. Қытайда « социалистік нарықтық экономика » деп мемлекеттік сектордың жетекші рөлі бар нарықтық экономика үлгісін түсінеді. Бұл нарыққа өту үдерісінде экономиканың негізгі құрамдас бөлігі мемлекеттік, ұжымдық және кооперативтік кәсіпорындар боп қалатынын білдіреді. Сонымен бірге, оның басты міндеті қоғамдық меншікті нарықтық экономикамен тиімді біріктіру болады.
Қытай экономикалық реформасы билік құрылымын қайта қарау және экономика субъектілерінің тиімділігін арттыруды ынталандыру жолымен, қолданыстағы жүйе шеңберінде біртіндеп қайта құру желісін таңдағандықтан, дәстүрлі жүйе шегінде жаңа ережелер енгізілді. Осылайша, « екі рельсті » деп аталатын жүйе пайда болды, оның аясында ескі жүйе де, жаңа жүйе де жұмыс істейді. Ол тікелей реформаның билік бөлісі салдарынан пайда болды деп айтуға болады. Қытай реформаларының эволюциялығы мен кезеңділігі алдымен шағын нысанда, аумақта, жекелеген секторда жаңа сынақтан өтті, содан кейін, табысқа жеткен жағдайда, әрі ешқандай асықпай, үлкен ауқымда қолданыла бастады. Жоспар сызбасы шамамен мынадай болды: Алдымен ауыл шаруашылығы, содан кейін өнеркәсіп; алдымен ауылдық жерлер, содан кейін қалалар; алдымен – мемлекеттік емес, содан кейін мемлекеттік сектор; алдымен шеткі аймақтар, содан кейін орталық; алдымен экономикалық реформалар, содан кейін саяси өзгерістер. Сонымен, « социалистік нарықтық экономика » және « қытайлық ерекшелігі бар социализм » деген не? Қысқаша айтсақ, « социалистік нарықтық экономика » екі бастау жүйесі іспетті. Біріншісі – қорларды тиімді бөлу және еңбектің жоғары өнімділігін қамтамасыз ету.
Екіншісі, бірақ социалистік құрылыста, әлеуметтік әділеттілік пен жалпыға бірдей өркендеуді қамтамасыз етуге бағытталған. Осыдан, мемлекет экономиканы бірыңғай ұлттық нарықты қалыптастыруға ықпал ете отырып, әкімшілік әдістердің емес, макроэкономикалық әдістердің көмегімен басқарады. Нәтижесінде жоспарлаудың мақсаты әлеуметтік-экономикалық дамудың шынайы мақсаттарын белгілеу, жиынтық сұраныс пен ұсынысты бақылау, аумақтық салалық бөлуді түзету, сондай-ақ жалпымемлекеттік жобаларды жүзеге асыру кезінде материалдық-қаржылық қорларды басқару болады. Бірқатар зерттеушілердің пікірінше, Мао Цзэдунның ертеректегі идеологиясын, ортодоксальды марк­сизм элементтерін, шығысазиялық авторитаризмді, Батыс нарықтық капитализмін және Қытайдағы реформалардың практикалық сабақтарын біріктіретін « социализм мен Қытай ерекшелігі » доктринасы 5 кезеңді қамтиды. Біріншісі – экономикалық даму басымдығы. Дэн Сяопиннің жетекшілігімен Қытай социализмі экономикалық даму және жалпыға бірдей өркендеу идеологиясына қайта тұжырымдалды. Екінші элемент прагматикалық немесе практикалық бағыттылықта, яғни тиімді нәтижелер үнемі теориялар алдында, тіпті ұлы болса да артықшылық алады. Үшінші сәт, реформаның « градуалистік » стратегиясы қажет болған жағдайда « радикалды » тактикамен үйлеседі, бұл « динамикалық градуализм » деп аталды. Қытай социализмінің төртінші құрамдас бөлігі – Қытайдың ұлы держава ретінде өзінің бұрынғы қуатын қалпына келтіру ұмтылысына негізделген ұлтшылдығы.
Рейган РОНАЛЬД РЕЙГАННЫҢ ЕҢ ҮЗДІК РОЛІ Шалғайдан келген ер бала Б.з.д 14 жылы Гай Октавиан Август I [ 1 ] өлгелі жатты. Өлер алдында ол өзін қоршаған үй-ішіндегілер мен достарына: « Ал енді, мен өз рөлімді қалай ойнадым? » – деп сыбырлады. Ал ол оны тамаша ойнады: өсімқордың ұлы ( Светоний нұсқаларының бірі бойынша ) Ұлы Рим империясының бірінші императоры болды және Құдайшыл деген атақ алды. Дәл жиырма ғасырдан кейін осындай сұрақты барлық уақыттар мен халықтардың ұлы империясының басқа басшысы – Америка Құрама Штаттарының президенті Рональд Уилсон Рейган қоя алатын еді. Ол 1911 жылы 6-ақпанда Иллинойс штатының мыңға жуық тұрғыны бар Тампико шағын қалашығындағы кедей отбасында дүниеге келген. Әкесі – Джон Эдвард Рейган, ирландиядан шыққан, католик, аяқкиім саудагері болды. Анасы – Нелли Клайд Уилсон, ағылшын-шотландтан тамыр алатын, протестант дінін ұстанушы еді. Ата-анасының екеуінің де білімі бастауыш мектептің бірнеше сыныбымен шектелетін. Бұл олардың екінші ұлы еді, екі жыл бұрын туған біріншісінің аты Нил болатын. Әкесі жаңа туған Рональдқа қарап: « Құйып қойған голландиялық. Солардай топ-толық және топ-томпақ », – деді.
Ирландиялықтар ол кезде кедей болатын және бай голландиялықтарды онша ұнатпайтын. Бірақ әкесі сөзін одан әрі жалғастырып, кенеттен: « Кім білген, бәлкім уақыт өте келе ол президент болар » дегенді қосты. Рейган-әке бір орында отыра алмайтын тынымсыз адам еді, оны басқа бір жерде, жақсы жұмыс күтетіндей, бір жерде байыз тауып ұзақ өмір сүре алмайтын. Ол « ирландық дертпен » ауыратын, яғни ішімдікке бауыр басқан және карта ойнауды қатты ұнататын жан еді. Ол өзін Джоннидің орнына Джек деп, ал ұлын Рональд демей – Датч деп атайтын. Джек ұлттық кемсітушіліктің не екенін өз басынан кешкен еді, себебі ирландықтарды бір кездері « ақ негрлер » деп атаған кезеңдер есінде. Сондықтан оның отбасында біреуді нәсілдік, діни немесе ұлттық белгілері бойынша қорлау ең ауыр күнә деп саналды. Анасы мінезі жұмсақ, мейірімді және құдайдан қорқатын әйел еді, негізінен балалар тәрбиесімен айналысты. Ол отбасында діни тепе-теңдікті сақтауға ұмтылды, сондықтан үлкен ұлы Нилді әкесі секілді – католик дініне, ал сүйікті кіші ұлы Датч – Рональдын өзінің протестанттық сеніміміне баулыды.
Айтқандай, кіші ұлы, егер біреу оның ирландтық намысына тиер болса, бірден өзін католикпін деп айтатын. Рональд өзінің анасын жақсы көрді, сондықтан оның Уилсон деген ата-тегін өзінің екінші есімі етіп алды. Өз беттерімен өскен балалар бұзық және тіл алмайтын еді. Олар әкесі мен анасын әдейі аттармен атайтын. Джекке бәрібір болды, ал Неллиге бастапқыда бұл ұнамайтын, бірақ уақыт өте келе құлағы үйренді. Нелли Джектің ішкілікке құмарлығын үнемі жасыруға тырысатын. Бірақ бұл әлсіздікті жасыру мүмкін болмаған кезде, ол балаларға әкелері жақсы және мейірімді адам екенін, бірақ оның ауыратынын, сондықтан оны айыптамай, аяу керектігін түсіндірді. Рональдтың барлық балалық шағы әкесінің кесірінен үнемі көшумен өтті – Тампико, Монмаут, Гейлсбург, Чикаго, қайтадан Тампико, Диксон. Бұл көшпелі өмір Роннидің бойында ерекше психо­логияны қалыптастырды – ол адамдармен тез танысып, тез ортақ тіл табысатын... кеше өзінің досы санаған адамдармен оңай айрылысып, тез ұмытатын. Сонымен қоса, айналадағы табиғатты сүюге және оған ақындық тұрғыдан қарауға үйренді: « және өмір бойы кішкентай қалашықтар қуанышын, тыныш өмір мен таза ауаны сүйді ».
Ронниді ешкім оқуға үйреткен жоқ, бірақ бір күні әкесі оны газет оқып отырған кезіне тап болды. Ол анасының балаларды оқытқан кезде саусағының қозғалысын бақылап, әріптер мен сөздерді ажырата білуге үйренгенін білді. Оның есте сақтау жады тамаша еді және ол бәрін бірден қағып алатын. Ержету Гейлсбергте Рональд алты жасында жергілікті мектептің бірінші сыныбына барды. Бұл жерде ол әлжуаз денесі мен көзінің алыстан өте нашар көретініне қарамастан, америкалық футболға құмартты. Ронни бірінші сыныпты бітірер-бітірместен, үй-іші тағы көшті, бұл жолы Монмаутқа қоныс аударды. Осында ол Бірінші дүниежүзілік соғыстың аяқталуына орай өткен салтанаттың куәсі болды. Қала тұрғындары да, тіпті күллі ел халқы да, олар жеңіске жетіп, бүкіл соғысты тоқтатты деген сенімде еді. Бала бірден осыған иланды. Монмауттан соң іле-шала қайтадан – Тампикоға, ал 1920 жылы Диксонға көшті. Рональд бұл қаланы жақсы көрді, ол оған жер үстіндегі жұмақ секілді сезілетін. Диксонде он мыңға жуық адам өмір сүрді. Онда бірнеше шіркеу болатын, бастауыш және орта мектептер жұмыс істеді, кітапхана, пошта, екі фабрика мен зауыт бар еді.
Яғни, Тампикомен салыстырғанда, бұл нағыз қала болатын, бірақ дәстүрлі провинциялық құндылықтарды сақтаған еді. Адамдардың бәрі бір-бірін біліп, бір-біріне қамқорлық көрсететін. Отбасы бірінен бірі нашар пәтерлерді ғана өзгертіп, ақырында, ұзақ уақытқа ірге тебеді. Отағасы енді мүмкіндік болса ақша жіберіп, одан әрі өзі саяхаттайтын болды. Бұрынғысынша кедей өмір сүретін еді. Аналары үйде отырып тігінмен айналысуына тура келді, Ронни ағасының киімдері мен аяқкиімдерін киіп тоздыратын, негізінен еті аз, тек дәмі ғана шығатын « ет қосылған сұлы бәлішімен » және сұлы құймақпен қоректенетін. Диксонде күтпеген жерден Неллидің қоғамдық жұмыстарға бейімділігі байқалды. Ол жергілікті протестант шіркеу қауымының тірегі ретінде танылды. Мектепте Інжілден ( Библия ) сабақ берді, әйелдер клубына, ауруханаларға және тіпті қала түрмелеріне діни уағыздар таратты. Тәрбиелік мәні бар шағын пьесалар жазып, оны сахнаға қойып, басты ролдерін өзі орындайтын. Нелли өзінің қауымдағы қызметіне кіші ұлын да тартты. Ронни шіркеудің іші-сыртын сыпырып, анасы қойған пьесаларда ойнап, өлеңдерін жатқа айтатын. Ронни шытырман оқиғалар мен студенттік өмір туралы кітаптарға, барқыт Лигасы [ 2 ] туралы жан тебірентер хикаялар мен « Тарзанды » оқуға құмартты.
Әдетте барлық балалар осындай кітаптардан бастайды, содан кейін олардың қызығушылықтары басылып қалады да, аздағаны « байсалды кітаптар » қорына аяқ басады, ал көбі жасөспірім кездегі әуестігін сақтайды. Рейган анық сол көппен бірге болды. Мектепте Рональд бірдеңеге қызығушылығымен немесе еңбекқорлығымен ерекшеленген жоқ, « өте орташа » болды. Оның спортта да ешқандай ерекше жетістігі байқалмады: доп ойнағанда, ол допты жиі жіберіп алатын, бірақ өз қолапайсыздығының себебін түсіне алмайтын. Бір күні бүкіл отбасымен көлікпен келе жатқанда, ол қасында жатқан анасының көзілдірігін киіп, бірден шаттана айғай салды: кенеттен, тұманданған бұлыңғыр сұлбалар орнына, жарқыраған әлемді бар бояуымен көрген екен. Тек сонда ғана Рональд пен ата-анасы оның көзінің кемістігі барын түсінді. Содан бері бала көзілдірікті жек көрсе де одан ажыраған жоқ. Мектепте Ронни әуесқой көркемөнерпаздар іс-шараларына қатысып, 15 жасынан бастап, Рок-Ривер өзенінің жағасындағы Лоуэлл паркінде қоғамдық жағажай құтқарушысы боп жұмыс істеді. Бұл жұмыс кейін колледжде оқу үшін аптасына 20 доллардан жинауға мүмкіндік берді. Өзінің айтуынша, Рейган суға батқан жетпіс жеті адамның өмірін құтқарыпты. Шын мәнінде, қу тілділер олардың көбі суға бата қоятын ойы жоқ сұлу қыздар екенін айтады.
Және ол « құтқарған » адамдарының өзін сымбатын көрсетуді қалады деп айыптағанын мойындады. Құтқарушылық жұмыс тек көңілін қалдырған жоқ. Жүгіру және жүзу баланы бұлшық еті керемет шыныққан, бойы бір метр сексен санти­метр сымбатгы, жас жігітке айналдырды. Бұл орта бойлы, тым жақсы, қызғылт сары шашты, ол өзі өлердей ғашық болған Маргарет Кливер есімді қыз және ағылшын тілі мен әдебиетінің жаңа оқытушысы Б.Дж.Фрейзер. Қыз – сезім әлемін, мұғалім сахна әлемін ашты. Фрейзер сірә Станислав­ский жүйесімен таныс болса керек, оны актерлік шеберлігінің сыры мен актер психологиясына баулыды. Нил, Роннидің ағасы, лақап аты Мун, Датч сияқты, мектепті бітіргеннен кейін цемент зауытына жұмыс істеуге аттанды. Рональд колледжде оқуын жалғастырмақ болды. Оқуға түсу үшін ол « Юрика » ( « Эвриканың » ағылшыншасы ) гуманитарлық колледжін таңдады. Таңдау бірнеше себептермен анықталды: оның басқа оқу орындарымен салыстырғанда үйге жақындығы – 110 км; оқу орнының жақсы беделі; онда Гарленд Ваггонер деген « қыстақтағы бірінші жігіттің » оқығаны; ең бастысы – оған Маргарет Кливер келіп түсті. Алайда, оның қалауын жүзеге асыру үшін үлкен кедергіні – ақшаның жоқтығын еңсеру қажет болды.
Ол 400 доллар жинап алған еді, жатар орын мен тамақты санамағанда, колледждің бір жылғы оқу ақысы 180 доллар тұратын, ал онда төрт жыл оқуы керек. Жалғыз үміт – шәкіртақы құқын алу еді. Ол оларға өзінің жақсы футболшы және жүзуші екенін түсіндірді. Ол қалайда оларды сөзіне сендіре алды және олар оған ерекше мұқтаждарға берілетін шәкіртақы тағайындайды. Апта сайын қалған екі жарым долларды – оқу, тұрғын үй және кітап үшін Рональд өзі жинаған ақшамен жабады. Ол « Тау каппа эпсилон » студенттік бауырластығының мүшесі болады. Бос жүргенше бірдеңемен айналыспақ боп, ол да інісі оқитын колледжге түсуге шешім қабылдады. Рональд қайтадан жаттықтырушысына барып, Нилді « Юрикке » кіргізуге, оған мұқтаждар үшін шәкіртақы беруге көндірді. Сонымен, Нил де студент болды. Роннидің ризашылығы үшін, үстел басында оған және оның курстастарына қызмет етті. Алайда, ол диктордың немесе комментатордың жұмысын іздеуге кірісті, сол үшін ең таяу қала – Чикагоға аттанды. Бірақ Рональд қайда барса да, барлық жерде жолы болмады. Радиобағдарламалардың бірінің директоры, жүрегі мейірбан бір әйел жұмысты шағын қалашықтардан іздеуге кеңес берді. Рональд оның ақыл-кеңесін пайдалануға бел буды.
Әкесі оған өз көлігін беруге келісті және Ронни Иллинойс пен Айова штатының шекарасын бойлай зырқырады. Иллинойста оны сәтсіздік күтті, сосын Рональд Айоваға аттанды. Алғашқы аялдаманы Давенпорттағы « Дабл-ю-оу-си » радиостанциясында жасады. Артрит дертімен ауыратын оның директоры Питер Макартурмен кездесті. Ол күні кеше ғана бос жұмыс орны жабылғанын айтты. Өзінің сәтсіздігіне ренжіген Рональд лифтке бара жатып, « Сайтан алғыр, радиоға кіре алмай жүріп, қалай спорт ком­ментаторы боларсың! » – деп қатты айтты. Ол лифттің батырмасын баса бергенде, кенеттен оның арқасынан таяқ пен Макартурдың шиқылдаған дауысын естіді: « Сен бе спорттық комментатор жайлы күңкілдеп бірдеңе деген? » Алғашқы сәттіліктер Питер Макартур Рональдтің қандай да бір футбол матчы туралы хабарды ойдан шығаруын сұрады. Үміткер осы тапсырманы орындап, директорға ұнады. Осылайша Рональд радиода спорт комментаторы болды. Бастапқыда ол репортаж үшін бес, содан кейін он доллар алатын, ал бірнеше аптадан кейін, 1933 жылдың ақпанында, 100 доллар айлығы бар, радио комментатордың тұрақты орнын алды. Бұл кішкентай, бірақ Рональд Рейганның өміріндегі өте маңызды қадам еді. Ақырында, ол жедел кеңістікке шықты.
Оның жеке сәттілігі жалпыұлттық ауқымдағы оқиғамен бекіді: Рональд 1933 жылдың 4-наурызында АҚШ президенті Франклин Рузвельттің « камин қасындағы әңгімелерін » тыңдады және президенттің үміт беретін сөздерін бойына сіңірді, осылайша ол демократиялық партияның жақтаушысына айналды. Сол кездегі жүз доллар – аз ақша емес, Рональд өзінің тұрғын үй жағдайын жақсартып, анасы мен ағасына заттай көмек көрсетті. Бір күні оған ағасы Нил келді, және Рональд оны осы студияға жұмысқа орналастырды да ағасының табысты мансабын бастап берді. Рональд жүздеген шақырым алыс жерде өтіп жатқан футбол және бейсбол жарыстарына, қысқа телеграф хабарламалары негізінде, комментарий беретін. Бірде телеграф бас тартты да ешқандай ақпарат болмай қалды, бірақ ол сонда да жеті минут бойы репортаж беруін жалғастырды. Әсерлі айтқаны соншалықты жергілікті газеттің бағанына ілікті. Бәрі жақсы жүріп жатты, Рональд өмірге риза еді, кенеттен ол Маргареттен хат алады: ішінде жерлестік белгісі мен... неке сақинасы бар еді. Ол басқа жігітті, жас дипломатты кезіктіріпті, соны сүйетінін хабарлапты... Көп ұзамай Мар­гарет оған күйеуге шығады екен. Рональд қайғырып есінен танды. Жылдар өтті, ауыруы басылды, Рейганның тұрмыс жағдайы жақсарды, біртіндеп жергілікті жердің танымал адамына айналды.
Бірде ол актриса, әрі әнші Джейн Ходжеспен танысты, ол оны Голливудтағы қажетті адамдармен жолықтыруға уәде берді. Ол уәдесін орындады. Рональд Голливудқа келіп, « Уорнер бразерс » студиясының актерлік кино-сынағынан өтті. Олар өздерінің шешімі туралы бұл тоқтаған қонақүйге хабарласатындарын айтты. Рональд, шын мәнінде, өзін жұмысқа алатындарына сенімі болмай, шұғыл істері шығып, өкінішке орай, қайтқалы жатқанын айтты. Екі күннен кейін ол жеті жылға келісімшарт жасасу туралы ұсыныс жазылған жеделхат алғанда қатты таңғалды. Оның басқа үміткерлер секілді Голливуд табалдырығын тоздырғысы келмегені жұрт назарын өзіне аударғаны кейін белгілі болды. Рейган өзінің келісетінін дереу телеграф арқылы хабарлады. Ол осылайша « Уорнер бразерс » студиясының актері болды. Жұмысқа келген бойда бірінші кезекте оған құлаққа жағымды ат іздестіре бастады. Студия қызметіне Датч Рейган есімі ұнамады, сосын ол өзінің Рональд деген шын атын айтты және сол қабылданды. Ол 1937 жылы « Махаббат ауада қалқып жүреді » фильмінде өзінің алғашқы рөлін ойнады. Алғашқы бір жарым жылда Рональд он үш фильмге түсті, олардың бәрі де негізінен « Б » категориясындағы – бюджеті аз, асығыс түсірілген фильмдер болатын.
Сәтсіз және сәтті некелер 1940 жылы 26-қаңтарда Рональд актриса Джейн Уайманға үйленді, бұл келіншектің екінші некесі еді. Олардың Морин мен Кристина екі баласы өмірге келді де екіншісі көп ұзамай қайтыс болды. Олар үшінші баланы – Майклді асырап алды. Баспасөз оларды жұртқа тамаша жұп ретінде көрсететін, әрі бастапқыда бәрі жақсы болатын. Бірақ кейін Джейн Рейганға ренжіп, 1948 жылдың маусымында оны тастап кетті. Бұл ажырасу Рейганның жүрегіне екінші рет терең жарақат салып, содан кейін әйелдермен байыпты байланыстан аулақ болуға тырысты. Бірақ ол өз еркінен тыс алысқа кетер салдары бар жаңа құмарлыққа әуестенді. Сол уақытта Голливудта ажырасуларға сөзсіз болмай қоймайтын нәрсе ретінде қарайтын, сондықтан Рейганның абыройына нұқсан келген жоқ. Салиқалы жағдайы бар әдемі ер азамат, күйеу жігіт ретінде жалғыз басты талай қыз-келіншек іштей қызығатын. Бірақ солардың бірі – екінші деңгейдегі киноактриса, жасы келген – 30 жасар әккі қыз, Нэнси Дэвис оған кәсіби аңшылығын бастады. Ол қандай да бір жолмен коммунистік ұйым мүшелерінің « қара тізіміне » іліккенін сылтау етіп, отбасылық досы кинорежиссер Мервин Лерой арқылы Рейганнан көмек сұрады. Рональд өз таныстары арқылы бір түсініспеушілік болғанын, оны басқа аттас әйелмен шатастырғанын анықтады.
Ол бұны екі ортада делдал боп жүрген режиссерге хабарлады, бірақ ол жағымды хабарды кешкі ас үстінде оның өзіне хабарлауды сұрады. Рональд әйгілі кино қайраткер ұсынысынан бас тарта алмады. Сондықтан ол Нэнсиге қоңырау шалды, алайда, уақыты шектеулі екенін ұғындыра, мейрамханаға шақырды. Өз кезегінде олда үйге ерте оралуға тиіс екенін, сондықтан ұзақ әңгімелесудің қажет емесін айтты. Мұндай қарапайым әйел қулығы Рональдқа жағымды әсер қалдырды. Рейган кездесуге балдақпен келді, өйткені бұған дейін жамбас сүйегін зақымдапты. Олар кездесудің ресми себебін талқылағаннан кейін басқа тақырыптарға көшті. Оның әкесі, нақтырақ айтқанда, өгей әкесі – атақты нейрохирург Лойал Дэвис, ал анасы – танымал актриса Эдит Лакитт екенін айт­ты. Рональд өзі және отбасы туралы айтып берді, Нэнси оған үнемі сүйсіне қарап отырды. Оған қыздың қасында болуы ұнағаны сонша, кешкі астан кейін ол көршілес концерт залына баруға ұсыныс жасап, сонда түнгі сағат үшке дейін отырды. Келесі күні ол оны қайтадан мейрамханаға шақырды. Жүрек қалауымен, олар бас қосуға бел буды. Осылайша, ол Нэнсидің құрған тұзағына түсті. Тағдырдың жазуымен, бұл неке өте сәтті болды.
Олардың екі баласы, Патриция және Рональд деген қызы мен ұлы өмірге келді. Дегенмен, Ронның отбасылық өмірін қалдыра тұрып, оның мансабындағы ерекше бұрылыстарға қайта оралу керек. Рейганның актерлік қызметі оған айтарлықтай материалдық игілік әкелді, бірақ өзі қалағандай кәсіби өнерде үлкен биіктерден көріне алмады. Рейган оның өзі үшін қаншалықты маңызды боларын білген жоқ. Кинематографиялық соғыстар 1941 жылдың 7-желтоқсанында жапондықтар Перл-Харборға шабуыл жасап, АҚШ Екінші дүниежүзілік соғысқа кірді. Медициналық тексеруде, көзінің көруін тексеруге қатысты дәрігерлердің бірі: « Егер бұл жігітті мұхитқа соғысушы армияға жіберсе, ол өз генералын атып тастайды », – дейді. Тағы бірі күмәнмен: « Иә, ол оған тигізе алмас еді », – дегенді қосыпты. Сонымен, Рональд көзінің нашар көруіне байланысты құрлықтағы қызметте байланыс офицері болды. Бірнеше айдан кейін оны Калифорния штатының Калвер қаласындағы әскери-әуе корпусының Арнайы бірінші киноөндірістік кешеніне ауыстырды. Әскери бөлім, еркін әскери қызметшілер өз ыңғайымен, бөлімше аға офицерінің құлаққа ыңғайсыздау есімімен, « Форт-Роуч », яғни « Тарақанды Форт » деп өзгертіп алған « Хэл Роуч » студиясында орналасқан еді.
Лауазымы жоғары болмаса да, Рейган кадрлар бөліміне ие болды, ол кино саласындағы техникалық және шығармашылық қызметкерлер командасын жинай бастады, саптық қызмет атқаруға жарамсыз, жылына жарты миллион доллар табыс тапқан режиссерлерге майорлық лауазымдарды ұсынды. Олардың көпшілігі өз « қамқоршысын » ұмытып кеткен жоқ. АҚШ әскери қолбасшылығының кинематография жауынгерлерінің алдына қойған міндеті әскери-патриоттық, оқу-үгітшілік, жарнамалық-насихаттық, көркем және тіпті мультипликациялық фильмдерді жасау болды. Соғыс аяқталғанда 400-ге жуық осындай фильмдер жасалды. Осы жұмысында ол капитан шеніне дейін жеткен еді. Демобилизациядан кейін, өзін енді консерватор ретінде сезінсе де, либерал ретінде аты шыққан Рейган 1946 жылы киноактерлер гилъдиясының үшінші вице-президенті болды, ал 1947 жылы оны президент етіп сайлады. Сол жылдары оңшылдар тек Голливудта ғана емес, күллі елде коммунистер аңғал америкалықтардың санасына өзінің идеологиялық жұқпалы дертін енгізу үшін « қиял фабрикасын » жаулап алғысы келетініне сенімді болды. Рональд Рейган ФБР-дың екі агенті көзін ашып кеткеннен кейін, коммунистерге қарсы күреске белсене қатысып, кинобосстар мен ірі бизнесмендердің назарын аударды. Нэнсиге үйленгеннен кейін жас отбасы елеулі материалдық қиындықтарға тап болды.
Ал 1954 жылы Рейганға теледидардан Дженерал электрик театрының апталық бағдарламаларын жүргізуді, ал жылына он апта « Дженерал электрик » қызметін насихаттауға және оның өнімдерін жарнамалауға орынды ұсыныс түсті. Ұшақтан үрейлене қорқатын Рейган сегіз жыл ішінде поезбен және автомобильмен бүкіл елді шарлап шығып, 38 штатта орналасқан « Дженерал электрик » фирмасының жүз отыз тоғыз зауытының әрқайсысында болып, ширек миллион жұмысшылар мен қызметшілер алдында сөз сөйледі. Сөзге шешендігі Бастапқыда оның сөздері негізінен инобизнеске қатысты болса, бірақ бірте-бірте ол тақырыпты кеңейте түсті. Оларда АҚШ-тың сыртқы және ішкі саясат мәселелері бойынша саяси сипаттағы консервативті реңкті бағалау пайда бола бастады. Өйткені ол әртүрлі аудиторияларда, барлық жерде жыл бойы айтқаны шамамен бір-ақ нәрсе, бірғана штаттың, қаланың және аудитория құрамын, жергілікті жердің тарихы мен салт-дәстүрін ескере отырып, сөз сөйледі. Келесі жылы ол сөйлеу мәтінін өзгертіп, соны түрлендіруге көшті. Егер аудитория жаңа болса, ең жарқын ескі тәсілдерді қолданды. Бұл қайталанбас сезім тудырды. Осылайша ортаңқол сәтсіздеу актер тамаша шешенге айналды. Оның тың теңеулерге толы күлкілі сөздер аралас әңгімелерін жұрт жылы қарсы алды.
Осы жылдар ішінде Рейган өз елін таныды, аймақтық ерекшеліктерін зерттеді және адамдар да оны таныды. Ол жылына 125 мың АҚШ долларын ( шамамен қазіргі бағадан жеті еседей көп ) тапты, бірақ 1962 жылы оны күтпеген жерден себепсіз жұмыстан босатты. Сірә, оның сөзі басқарушы Демократиялық партия әкімшілігіне ұнамай, сосын олар фирма басшылығына қысым көрсетсе керек. Алайда, партияның калифорниялық функционерлері оны демократиялық партия қатарында жүрсе, Никсонға көбірек пайда әкелетініне сендірді. Джон Кеннедидің жеңісінен кейін өзінің шынайы көзқарасын жасырудың мәні болмады және ол өзінің Республикалық екенін жариялады. Калифорнияда көптеген жылдар бойы губернатор Демократиялық партиядан сайланды. Ірі бизнесмендер тобы Республикалық партиядан мықты үміткер ұсынып, осы монополияны бұзуға бел буды. Мұндай тұлғаны іздеу Рональд Рейганға әкелді. Алайда, болуы мүмкін саяси мансап туралы ой оның қызығушылығын туғызды. Теледидардан 1964 жылдың 27-қазанында Рональд Рейган президенттікке үміткер Бар­ри Голдуотерді қолдау үшін сөзін айтты. Бұл сөз сайлауда жеңілген Голдуотерге танымалдық қосқан жоқ, бірақ көптің Рейганның өзіне көңіл бөлуіне мәжбүр етті. Атап айтқанда, ол былай деді: «... Мен өз өмірімнің көп бөлігін демократтармен өткіздім.
Мен енді бағытты өзгерту керегін түсіндім... Бізге көбінесе, оңшылдар мен солшылдардың бірін таңдауға тиістісіңдер дейді. Бірақ « оң » және « сол « деген ұғымдар жоғын айтқым келеді. Тек « жоғары » және « төмен », « алға » және « артқа » деген ұғымдар ғана бар. Алға және жоғарыға – адамзаттың ғасырлық арманына, заңдылық пен тәртіпке сай жеке тұлғаның сөзсіз еркіндігіне, немесе артқа және төменге – құмырсқа илеуіндей тоталитаризмге… Біз бен сізді тағдырмен кездесу күтіп тұр, біз балаларымызға адамзаттың ең жарқын үмітін сақтай аламыз, бірақ оларды біз мыңжылдықтар түнегіне бірінші қадам жасауға үкім шығара аламыз ». Ол тек сөз соңында және тек бір рет қана Голдуотерді еске алды. Бұндай сөз тұтас бағдарлама сияқты көрінді және көп адамды Рейганға шындап қарауға мәжбүр етті. Олар Рейганға келіп, 1966 жылғы сайлауда демократтардың кандидаты – қазіргі губернатор Пэт Брауанға қарсы өз кандидатурасын қоюға ұсыныс жасады. Рейган: « Мен саясаткер емес, актермін. Менің ісім – сөз сөйлеу », – деді. Бірақ олар Рональдтың іштей келіскенін түсінді. Қолдау тобы саяси кеңесшілер командасын жалдады және штаттың барлық аумағы бойынша Рейганның жартыжылдық сапарын ұйымдастырды.
Рейган 1966 жылдың 4-қаңтарында теледидардан өзінің дауысқа түсуге шешім қабылдағаны жайлы жариялады. Губернатор орынтағына апарар жол Партия ішіндегі күресте оп-оңай жеңген ол Республикалық партияның ресми кандидаты болды. Олар дәстүрлі сұрақтарға қарапайым жауаптар дайындады, оларды арнаулы карталарға енгізіп, тақырып бойынша сегіз топтамаға тігіп қойды. Көмекшілер аудиторияны ескеріп, соған сәйкес дәйексөз бен афоризмдер енгізе отырып, оның сөздерін дайындады. Сөйтіп Рональд халықтың ортасына барды. Пэт Браун: « Калифорния губернаторының жоғары орнын іздеп актер не істейді? » – деген ұранмен науқан өткізді. Сол кезде Рейган сөз сөйлеу сипатын өзгертті, ол қысқаша кіріспе жасап, содан кейін кез келген сұрақ қоюларын өтінді және оған сол бойда бірден жауап беретін еді. Кездесу қызығырақ өтетін болды және жұрттың бәрі оның алдын ала дайындалған жауаптарды жаттап алып сөйлемейтінін ұқты. Браун өзінің жарнамалық науқанында әдептен аттап, оны Линкольнді өлтірген, кәсіби актер Джон Уилкес Бутпен салыстырды. Бұл сөзі онсыз да толқып тұрған сайлаушыларды өзінен қашырды. Жеңіс айқын еді.
Рейганды Калифорния губернаторы сайлау оны жалпыұлттық саяси аренаға бірден алып шықты, себебі бұл штат басқа штаттар арасында халық саны бойынша бірінші орын, жер аумағы бойынша үшінші орын алады, ал ең бастысы – экономика бойынша бірінші орын алатын. Егер Калифорния дербес мемлекет болса, ол экономикалық әлеуеті бойынша әлемде жетінші орынға ие болар еді. Бизнесмендер ортасынан ең үздік мамандарды шақырды, олардың көбі жалақыдан ұтылғанымен, бір-ақ іс мүддесі үшін жүрді. Қолдау тобының таңдауы әрқашан мінсіз болмаса да, бірақ олар әділдік танытуға тырысты, өйткені олар барынша жоғары мақсат қойып – өз фаворитін келешекте президент қылуды ойластырған еді. Рейган 1970 жылы екінші губернаторлық мерзімге аман-сау қайта сайланды, бірақ бірінші сайлаудан гөрі дауысты аз жинады, қолдағандар 53 пайыз, қарсы 45 пайыз болды. Кейінірек калифорниялықтардың өздері оны өз штатының ең үздік губернаторы санады. Рейган губернатор болған сегіз жыл ішінде ең танымал америкалық саясаткерлердің бірі және Республикалық партияның консервативтік оң қанатының көшбасшысы болды. Мақсат - шыңға өрлеу 1967 жылы ол Республикалық партиядан президенттікке үміткер болуға тырысты, бірақ Ричард Никсон оны ығыстырды.
Никсон 1968 жылы президент болып сайланғаннан кейін, республикашылдардың ешқайсысы, « өз » президентімен бәсекелесуге болмайтын дәстүр бойынша, сегіз жыл бойы президенттік орынтақ туралы армандай алмады. Алайда 1974 жылдың 9-тамызы күтпеген жағдай болды: Ричард Никсон « уотергейлік даудан » [ 3 ] кейін қызметтен кетуге мәжбүр болды. Оның орнына адам сенгісіз жағдайлардың тоғысуына байланысты ең жоғарға ұшқан Дже­ральд Форд президент болды, ол 1973 жылы Конгрестің өкілеттілер палатасындағы ең қарапайым лауазымда отырған республикалықтар көшбасшысы Форд, қаржылық талан-таражы әшкереленген Спиро Агню орнына, Никсонның ұсынуы бойынша, вице-президент лауазымын алған еді, енді ол президент болды. Форд саясатта « қарабайыр » еді және Рейган 1976 жылы өз партиясы атынан оған кандидаттық орын үшін күресуге үндеу тастады. Бірақ партиялық маши­на Рейганға қарсы жұмыс істеді және партия съезінде оған делегаттардың тек 70 дауысы жетпей, жеңіліс тапты. Дже­ральд Форд республикалықтар кандидаты болды. Республикалық партиядан шыққан президент пен вице-президенттің жанжалмен орындарынан айрылғаннан кейін және АҚШ-тың масқара боп Вьетнамнан кетуінен кейін, жалпы алғанда, онша күшті емес кандидат-демократ, таяуда ғана Джорджия штатының губернаторы болған Джеймс Картер Джеральд Фордты салыстырмалы түрде, оңай жеңіп кетті.
Көптеген адамдар Рональд Рейганның енді үміттенуі мүмкін емес, өйткені 1980 жылы – кезекті сайлау өтетін жылы оның жасы шамамен 70-ке таяйды десті. Бірақ оның пікірі басқа еді, Республикалықтар съезіндегі жеңілістен кейін айтқан сөзінде, XVII ғасырдағы ағылшын балладасынан: « Мен жараланғанмен, өлген жоқпын. Мен тұрып, бұрынғыша шайқасамын », – деген сөздерді келтіруі оның түпкі ойынан хабар беретін. Және шынымен де, ол шайқасқа түсті, егер бұрын жұрт оны өз кандидатурасын ұсынуға үгіттесе, енді ол басқаларды өзін қолдауға шақырды. Қандай жағдай болса да оған адалдық танытудан айнымаған командасына лайықты баға беру керек. Рейган Джимми Картердің экономикалық саясатын, оны жүргізудің артта қалған әдістерін сынай бастады. Республикалық партияның ұлттық съезі алдында канди­датурасын президент лауазымына ұсынғандар ортасында даусыз көшбасшы Рональд Рейган екені айқын болды. Бірақ ол өзінің серіктесі – вице-президент болуға лайықты канди­дат кім екенін еш анықтай алмады. Алдымен Джеральд Фордқа ұсыныс жасады, ол ұзақ уақыт бір жақты жауап бермей, содан кейін – вице-президент өкілеттігін шектен тыс кеңейту шартын қойды, оның қойған шарттары Рейганға екі президент болу жөнінде айтқандай көрінді.
Ең соңғы сәтте Рейган Джордж Бушқа ( үлкен ) осы лауазымды ұсынған, ол қуана келісті. Джимми Картер оны нашар бәсекелес санап, бұл хабарды қуана қарсы алды. Сайлау алдындағы кескілескен қызу күрес басталды. Картер Рейганды Кеңес Одағын ядролық қару-жарақтар жарысының алдына шығаруға және ядролық артықшылық үшін науқанды бастауға дайын, ядролық стратегиялық қару-жарақтарды шектеу туралы келісімді ( ОСВ-2 ) қоқыс себетіне тастаудан қашпайтын саяси экс­тремист деп жария қылды. Ол қараша айындағы сайлауда соғыс немесе бейбітшілік мәселесі шешілетіндігін айтып, егер Рейган жеңсе, ел ыдырап кетеді деп сендірді. Рейган Ауғанстанда қатыгез соғыс жүргізіп жатқан КСРО-дан қару-жарақ бойынша АҚШ-тың артта қалғанын, Африкада, тіпті « біздің артқы ауламыз » Орталық Америкада уысымыз босаңсып кеткенін айтты. Сондықтан АҚШ осы қарқынға қарсы тұру үшін күшті болуы керек деді. Рейган жаңа америкалық патриотизмге және христиандық құндылықтарға негізделген америкалық ұлттың « моральдық көпшілігін » құруға шақырды. Баспасөзде оның интеллектуалдық деңгейі өте жоғары емес деп ишаралаған материалдар пайда болған кезде, ол: « Сізге өтірік айтатындай соншалықты ақылды емеспін », – деп мысқыл аралас және қарапайым сөзбен жауап берді. АҚШ президенті 1980 жылдың қазанында негізгі үміткерлер арасында пікірсайыстар болды.
Картер бірден шабуылға көшті, оның сөйлеген сөзінде Рейган нәсілшіл және соғысқұмар деген жасырын ой жатыр еді. Рейган мысқылмен: « Сіз тағы соныңызға бастыңыз ба », – деп астарлай жауап берді. Картер өзін бағдарламамен жүретін робот сияқты, ал Рейган – өзіне тән кемшіліктері бар, бірақ сүйкімді адам ретінде көрсетті. Рейган соңында үйден дайындаған сұрақтарын қойды: « Сайлау учаскелеріне барып, өзіңізге сұрақ қойыңыз, төрт жыл бұрынғыдан жақсы өмір сүресіз бе? Керегіңізді сатып алу Сізге оңай ма? Жұмыссыздық көбейді ме, әлде азайды ма? Қазір әлемде Американы құрметтейтіндер аз ба, көп пе? » 4-қарашада сайлау өтті. Рейган – 51 % дауыс алды, Картер – 41 % және тәуелсіз кандидат Андерсон – 7 %. Рейган осылай АҚШ-тың қырқыншы президенті болды және 1981 жылдың 20-қаңтарында ант берді. Бай калифорниялықтар дуылдата тойлады. Рейганның президент әкімшілігін жасақтауы Калифорния тәжірибесінен айтарлықтай ерекшеленді. Егер Сакраментода оның « достары » губернаторлық әкімшілікті толығымен жасақтаса, ал Вашингтонда ол олардың кеңестерін тыңдап, бірақ шешімді өзі қабылдайтын және көптеген жағдайда оның шешімдері өзіне берілген ұсыныстармен сәйкес келмейтін.
Ол өзінің кадрлық ұстанымдарын былай тұжырымдады: « Маған үкіметтік лауазымдар алуға ұмтылатын адамдар емес, осы лауазымды алуға тағы да үгіттеуді қажет ететіндер керек » және « Мен бірінші болып өздері лауазым мүлдем қажет емес деп айтатын адамдарды қалаймын ». Оның басшылық стилінің де өзіне тән ерекшеліктері бар еді. Президент қабілетті және жігерлі адамдарды қызметке тағайындады және оларға барынша еркіндік берді. Ол тек стратегиялық бағыттарды көрсетті, ал оларды жүзеге асыру әдістерін орындаушылар өздері тапты. Бұл көбінесе оның егжей-тегжейлі қазбалау ниеті жоқтығынан және Прези­дент үшін өте оғаш, әзілкештер айтқандай, жұмыс уақытын 9-00-ден 17-00-ге дейін шектеуінен болды. Мұндай тәсілдің өз кемшіліктері мен артықшылықтары бар еді. Кемшіліктері оның Әкімшілігінің өз билігі өзінде жүрген басты тұлғалары өз өкілеттіктерін басқалардың есебінен ұлғайтуға тырысты және бір-бірімен үздіксіз қақтығыстарда болды. Артықшылығы – барлығы өз пікірін еркін жеткізіп, бастамашылық көрсете алатын, бұл оларды өз міндеттерін барынша адал атқаруға итермеледі. Бір сөзбен айтқанда, Рейган өзінің « еріншектігін » және « ортаңқол парасатының » орнын толтыру үшін маңайында тек жігерлі және талантты адамдарды ғана ұстаған.
Бұдан ол бәрін өз бетінше жіберген екен деп ойлауға болмайды, ол барлық маңызды мәселелердің түпкілікті шешімін өзі қабылдайтын. Егер тарихи ұқсастықтарға жүгінсек, оның басқару стилі Октавиан Август қағидаларын еске салды. Рейганомика Рейганның алдында шешілуді талап ететін екі мәселе тұрды: ішкі саясатта – экономикадағы құлдырау, сыртқы саясатта – КСРО-мен бәсекелестік. Оның экономикалық саясаты « рейганомика » деген атқа ие болды, ал бастапқыда ол кекесінмен аталды, өйткені улы тілді оппоненттер ойлап тапқан еді, бірақ уақыт өте келе, кекесін қауызы түсіп қалды да бұл анықтама өте байыпты естіле бастады. Рейганомика – бұл, әрине, экономикалық оқу емес, бұл жалпыға белгілі теориялар тәжірибесіндегі практикалық іс-әрекеттер жиынтығы. Рейган келген кезде америкалық экономика ауыр жағдайда болды, инфляция 12,4 % -ды құрады. Рейган – көрнекі мысалдар шебері, оның қарқынын көрсету үшін телеэкраннан қағаз доллар көрсетті де, оны 1960 жылғы доллар үлгісі деп атады және 1980 жылы ол тек 36 цент тұрғанын, ал жақын жылдары, егер бағаның өсуін тоқтатпаса, тек 25 цент қана тұратынын айтты.
АҚШ-тың сыртқы қарызы 934 млрд долларды құрады, Рейган оны биіктігі 107 километрден асатын мың долларлық ассигнациялар бумасы түрінде көрсетті. Федералдық бюджет тапшылығы 74 млрд долларды құрады. Рейган сайлауалды науқанында салықты төмендетуге уәде берді, сонымен бірге ол АҚШ-тың әскери күштерін арттыруға, яғни, оған жұмсалатын қаржыны ұлғайтуға ниеттенді. Көптеген адамдар осындай бастапқы шарттарда федералды бюджетті теңестіруге тырысады. Шынында да, ол салықты қысқартты, әскери шығындарды күрт арттырды, бірақ әлеуметтік салаларға жұмсалатын шығындарды және лауазымды тұлғаларды ұстап тұруды қысқартты. Бұл кедейлерге елеулі соққы болды және америкалықтарды – жұмыс орындарын белсенді түрде қарастыруға, ал корпорацияларды көп инвестиция жұмсап, жаңа жұмыс орындарын ашуға ынталандырды. Олар төмен ақы төлейтін, оларға көбіне жаңадан келген қоныс аударушылар қабылданды. Бұл шаралар төлем қабілеттілігін арттыруға және экономиканы жандандыруға әкелді. Рейганомика өзінің ауқымы бойынша Франклин Рузвельттің « жаңа бағытынан » кейін болған, бүкіл әлеуметтік-экономикалық сала құрылымдарын реформалаған, алайда мемлекеттің экономикадағы рөлін төмендетуге бағытталған ең күрделі әрекетке айналды. Шындығында бұл « консервативтік революция » болды. Рейганомика елеулі нәтижелерге қол жеткізді. Инфляция мен жұмыссыздық рекордтық деңгейге дейін төмендеді – тиісінше 4,4 % және 5,3 %.
Америкалық азаматтардың орташа кірісі артты, ЖІӨ-нің жалпы өсімі 8 жыл ішінде 30 % -дан асты. Шығындар да болды: мемлекеттік қарыз көлемі бұрынғыдан да артты, бюджет және сыртқы сауда тапшылығы өсті, әлеуметтік жіктелу күшейе түсті. Қоғамның ең басты жетістігі деп адамдардың белсенділігі артып, өздеріне сенуді үйренгенін айтуға болады. Сондықтан, халықаралық мәселелерді шешуде ол Мемлекеттік хатшы мен өзінің ұлттық қауіпсіздік жөніндегі көмекшісіне толықтай сенім артты. Бірақ бір нәрсені жақсы білетін: Кеңес Одағы өркениет тілін түсінбейтін және тек қана күш жұмсауды ғана білетін, қауіпті де айбатты жау. Біз екі үлкен державаның келісімшарттық тарихын қысқаша келтірейік. Өткен ғасырдың жетпісінші жылдарында Құрама Штаттар мен КСРО одан арғы қару-жарақ жарысының қауіп-қатерін түсініп, стратегиялық қару-жарақты шектеу туралы екі келісімшарт жасасты. Джимми Картер мен Леонид Брежнев 1979 жылғы 18-маусымда Венада стратегиялық шабуыл қаруларын шектеу туралы екінші шарт – СҚШ-2-ге қол қойды. Кеңес жағы – екі шартты, америкалықтар тек біреуін – ракеталық қорғанысты ( БРЖ ) ғана ратификациялады. Рональд Рейган Конгресс арқылы СҚШ-2-ні ратифи­кациялауды қаламады. Бұл Рейганды КСРО-ға одан сайын қарсы шығарды және ол ұмытылып кеткендей көрінетін « суық соғыс » сүрлеуіне қайта түсті.
Бірақ алғашқы екі жылда Рональд Рейган негізінен экономиканың өзекті мәселелерімен айналысты. Ол Кеңес Одағын « зұлымдық империясы » деп атап, 1983 жылы сыртқы саясатта КСРО-мен белсенді түрде күресті бастады, өйткені тоталитарлық империяны басқаратын коммунистік көшбасшылар Құдайға және христиан құндылықтарына сенбеді және « қазіргі заманғы әлемде зұлымдықты бейнеледі ». Кеңес Одағының экономикалық қиындықтарын сезінген Рейган оны шамасы жетпейтін қарулану жарысына тәуелді ету жөнінде шешім қабылдады. Осы сөзінен кейін Юрий Андропов « жалынды антиком­мунист » Рональд Рейганды Адольф Гитлерге теңеді, Рейган қарыздар қалмай, Андропов пен « ұлы инквизитор » Томас Торквемада [ 4 ] арасында параллель жүргізді. Бұл оқиғаның әлі де белгісіз тұстары көп. Америкалықтар бұл ұшақты КСРО-ның әуе қадағалау жүйелерін сынау үшін пайдаланды, бірақ Кеңес жағы « рұқсат етілген өзін-өзі қорғау шегінен » көпе-көрнеу асып түсті. Осыған байланысты Рейган: « Бұл – адам құқығын ашықтан ашық көзге ілмейтін, адам өмірінің құндылықтармен санаспайтын және басқа мемлекеттерді басып алуға және басқаруға тырысатын қоғам тарапынан варварлық актісі... Чехословакия, Венгрия, Польша, Ауғанстандағы газды уланған ауылдарды еске алайық.
Егер бұл ойсыз қантөгіс және Кеңес Одағының барлық мақсаты бізді қорқыту болса, онысынан ештеңе шықпайды », – деп, өзінің әлеуетті жауына шабуыл жасады. Кішігірім жеңіс 1983 жылы 19-қазанда Вест-Индиядағы 90 мың адам тұратын Гренада аралындағы шағын аралдық мемлекетте төңкеріс болды. Орташа революциялық халықтық үкімет басшысы Морис Бишоп өлтірілді. Билікті сол радикалдар басып алды. Бұл кішкентай мемлекет АҚШ-қа ешқандай қауіп төндірмейтін. Дегенмен, Рейганға керегі де осындай оқиғаны жіберіп алмау еді, оған « кішкентай соғыс жеңісі » қажет болды. Ол кейбір Кариб мемлекеттері әскерлерінің Гренадаға аттану туралы өтінішін шұғыл түрде ұйымдастырды. Оған қосымша, аралдағы америкалық студенттерді құтқару деген сылтаумен Америка Құрама Штаттарының президенті 24-қазан күні 11 әскери кеме, бірнеше ондаған ұшақтар, әуе-десанттық дивизиясын бөліп, Гренадаға аттандырды. Операция тіпті жақын одақтастарынан да аса құпия жағдайда дайындалды. Бірақ Ұлыбритания премьер-министрі Маргарет Тэтчер од туралы өз арналары арқылы кешкі тоғызға таяу естіп, сол бойда бірден Рейганға телефон шалды. Ол ызалы ұрғашы арыстанның ырылын естіді. Оның айтуынша, Гренада – Британдық Ынтымақтастық ұйым мүшесі және Америка Құрама Штаттарының оның ісіне араласуға ешқандай құқығы жоқ екен.
Тэтчер Гренадаға десант түсіруді тоқтатып, әскерлерін шұғыл түрде әкетуді талап етті. Бұған дейін осынау консервативті екі мемлекет қайраткерінің қарым-қатынасы жылы, достық рәуіште және сенімді еді. Рейган алғаш рет қулық істеп, оған өзінің де телефон арқылы хабарламақ болғанын, бірақ Бейруттағы террорлық шабуыл мен Гренададағы оқиғалар оған мүмкіндік бермегенін айтып, кешірім сұрай бастады. Ал бірдеңені өзгерту енді кеш, операция басталып кетті. Төрт күн ішінде америкалық сарбаздар жүздеген кубалық сарапшылар мен кеңесшілерді, Гренададағы титімдей ғана қарулы күштерді аяусыз жазалап, сонымен қоса, аурухананы бомбалап, жеңіс туын желбіретті. Америкалықтар жағынан 19 адам қаза тауып, 100-ден астам адам жарақат алды. Америка баспасөзі олардың « даңқты жеңісі » туралы масаттана айта бастады. Вьетнамнан кейін жеңіске шөліркеген америкалықтар бұл хабарды қуанышпен қарсы алды. Бұған қоса, 1983 және 1984 жылдары экономика өсіп, 1984 жылдың қарашасында сайлаушылардың 59 % дауысына ие болып, Рейган президенттік орынға қайта сайланды. Рейган оның аман-сау қайта сайлануына әскери кернейдің көмектескенін, бірақ енді бітімгер ретінде артына жақсы атын қалдыру керегін түсінді, оған зәйтүн бұтағы қажет еді.
Осы уақытқа дейін президент Кеңес Одағының көсемдерімен сирек хат жазысатын, онда екі тарап бір-бірін басқыншы деп айыптайтын, бірақ олардың ешқайсысымен кездескен емес еді. Ол сонда Нэнсиге: « Егер олар тұп-тура көз алдымда өліп жатса, мен орыстармен қалай және не туралы сөйлесемін », – деді. Сондай-ақ, оған Кеңес Одағының жаңа басшысы Ми­хаил Горбачев болатынын хабарлады. Маргарет Тэтчер оған салыстырмалы түрде жас және ерекше Кеңес басшысы ту­ралы айтып берді. Рейганның енді КСРО-ға қатысты жаңа саясатты бастау мүмкіндігі пайда болған еді. Осының бәрін түсіне отырып, вице-президент Джордж Буш, Рейганға жаңа көшбасшымен байланыс орнату үшін, Константин Черненконы жерлеуге баруды ұсынды. Бірақ ол бас тартты да оның өзін және мемлекеттік хатшы Джордж Шульцті жіберді. Тіпті мұндай жағдайда да Рейган алғашқы қадам жасағысы келмеді. Рейган мен Горбачев Черненко жерленгеннен кейін, күткендеріндей, КОКП OK Бас хатшысы Михаил Горбачев болды. Екі супердержаваның көшбасшылары, қарама-қарсы коалицияның екі жетекшісі, келіссөздері де, демек, бәсекелестіктері де болатынын сөзсіз түсінді, сондықтан бір-бірін зер сала қарап алды. Рональд Рейган мен Михаил Горбачев көп жағдайда бір-біріне ұқсамайтын еді.
Олар бір-бірін ең қауіпті жау санауға үйренген: демократия және тоталитаризм; ашық және жабық қоғам; сөз бостандығы және қатаң цензура; нарық және жоспардан тұратын полярлық әлемнен еді. Олар – 1911 және 1933 жылдары туған әртүрлі буын ұрпақтарынан еді, Рейганның мемлекетті басқарудың бес жылдық тәжірибесі болса, ал Горбачевтің – басқарудан оңай ештеңе жоқ деген ұшқалақ сенімі ғана болды. Бірақ олардың әлдебір ұқсастықтары да болды. Екеуі де төменгі әлеуметтік таптан шықты, екеуін де өте пысық әйелдері қолдарынан жетектеп мансап баспалдақтарына алып келді, екеуі де өзін реформатор санады. Олар топырақты абайлап басып, бір-біріне сенім білдіретін хаттар жазды. Ақыры, 1985 жылы 19-қарашада олардың алғашқы кездесуі Женевада өтті. Келіссөздер үстелінде олар гегемонизм туралы дәстүрлі айыптауларымен көпшілік алдында алмасты, содан кейін аудармашылардың ілесіп жүруімен серуендеп, камин жанында әңгімелесуді жалғастырды. Осы әңгіме барысында президент пен Бас хатшы – алдымен Вашингтонда, содан кейін Мәскеуде жаңа кездесулер туралы уағдаласты. Олар кейінірек бұл туралы хабарлаған кезде, екі делегация да таң қалды. Қазір енді бізде олар бір-біріне қандай әсер қалдыруы мүмкін деген болжамдар бар.
Бұл мәселенің күрделілігіне қарамастан, сол кездегі әсердің салдары іспетті кейінгі тарихи оқиғалар бізге көмектесе алады. Өзінің кереметтігіне сенген Михаил Горбачев Рональд Рейганды « жеңіп алдым », сондықтан оны өз еркімді жүргізе аламын деп ұйғарды. Президенттің пайымдауынша, Бас хатшының мұндай ойларын « оқу » қиын емес еді және ол сол ойларды нығайтуға тырысты. Рейган Маргарет Тэтчердің сипаттамасын есіне алды және оның айтқаны дұрыс екенін түсінді. Осынау « өзіне-өзі ғашық, шым-шытырық идеялары бар, мақтан сүйгіш адамды », өте жақсы қолдануға болатын. Сондықтан ол Горбачев жайлы жылы лебіз білдіріп, өте мақтады, қатты реңкті жұмсақ етіп өзгертті, бірақ өз мақсатын өзгертпеді. Рейган Горбачевтің қару-жарақты қысқарту мәселесінде жедел және ауқымды шешімдер қалайтынын түсінді, сондықтан ол керісінше, аз-аздан және кезең-кезеңмен қадамдар жасау позициясын ұстанды. Президент 1986 жылдың мамыр айының соңында Конгрессте бекітілмеген СҚШ-2 шартын АҚШ-тың ұстануы мүмкін емес деп санайтынын жариялады. Рейкьявик және Берлин Горбачев жоғарғы жаңа кездесуге табанды түрде қол жеткізуге тырысты. Ол Исландия астанасы Рейкьявикте 1986 жылдың 11-12-қазанында өтті.
Осы кездесуде Горбачев кенеттен ірі шаралардың тұтас пакетін ұсынды: алғашқы бес жыл ішінде стратегиялық шабуыл қару-жарағының 50-пайыздық қысқаруы, Еуропадағы орташа қашықтықтағы кеңестік және америкалық зымырандардың толық жойылуы, әдеттегі қару-жарақтың күрт қысқаруы, сондай-ақ Ракетаға қарсы қорғаныс ( РҚҚ ) бойынша мерзімі шектеусіз келісімшартты қатаң сақтау қажеттілігі. Америкалық дипломатияның бұрыннан талпынып жүргені де осы еді. Келесі күні Горбачев одан да әріге барып, ядролық қарудан толық құтылуды ұсынды. Рейган кенеттен: « Иә » деді, американдық делегация да, өзі де ол сөзді күтпеп еді. Рейган жанында отырған мемлекеттік хатшысы Джордж Шульцтің түнеріп кеткен түріне қарап, ол үлкен қателік жасағанын түсінді. Әдеттегі қару-жарақ артықшылығында ядролық қаруды толық жою Кеңес Одағына тиімді еді. Рейган өз сөзінен бас тарта алмады және Шартқа қол қоюы тиіс еді. Қазір осынау ұлы тарихи іс-әрекет жүзеге асады деген кезде Горбачев кенеттен: « бірақ мұның бәрі, әрине, Сіздің СОИ-ден бас тартуыңызға байланысты », – деді. Рейган: « Мен айттым ғой және мың рет айттым, СОИ – бұл саудаласатын зат емес », – деп тосыннан мәлімдеді.
Келісімшарт жасалмады және қатты бұралған домбыра шегіндей боп үзіліп кете жаздап тұрған орасан зор америкалық делегация еркін тыныс алды. Ғимараттан шығып бара жа­тып, Рейган: « Біз бен сіз тарихи мүмкіндікті жіберіп алдық », – деді, оған Горбачев СОИ туралы шартсыз қайта оралуды және Шартқа қол қоюды ұсынды. Бірақ Рейган: « Ол не дегеніңіз, олай істелмейді ғой », – деп жауап берді. СОИ Американың үлкен қоқан-лоқысы болды. Бұл бағдарлама астрономиялық шығындарына байланысты жүзеге асырылмайтын еді және кеңес тарапынан арзан және қарапайым « асимметриялық жауап » болды – орбитаға СОИ спутниктерін – ұсақ металл инелердің тоннасын шығару, ал олар барлық электроникаға толы жүйенің бәрін істен шығаратын еді. Ал егер, америкалықтар ештеңеге қарамастан, СОИ-ді жүзеге асыруға кіріссе, онда үлкен күйзелістер тек КСРО-ны ғана емес, АҚШ-ты да күтті, өйткені олардың экономикасы осындай ауыр жүкті көтере алмас еді. Кейінірек орта қашықтықтағы зымырандар туралы шарттар жасалды, бірақ олардың ауқымы ондай үлкен емес еді, және КСРО уақыт өткізіп алды. Қақпаларды ашыңыз, Горбачев мырза!
Мына қабырғаны бұзыңыз! » Оның шақыруын естіген екен: 1989 жылдың 9-қарашасында Берлин қабырғасы құлады, және әлем тез өзгере бастады. Ол Горбачевпен келіссөздер жүргізді, Қызыл алаңды әйелімен екеуі жүріп өтіп, үлкен театр да болды. Рейган өзі өмірінің көп бөлігін соғысуға жұмсаған « зұлымдық империясының » астанасы – Мәскеу қаласында жүргеніне сенер-сенбесін білмеді. Өзінің президенттік мерзімінің соңына қарай ол көп күш-жігерін жұмсап, партиялық серіктесі және вице-президенті Джордж Буштың 1988 жылдың қарашасындағы сайлауда АҚШ-тың қырық бірінші президенті болуына қол жеткізді. Нэнси Бұл оқиғаны америкалық арман мен бақытты махаббат арманының екі жақтан жүзеге асуы деп санауға болады. Нэнси Рональдты өзі ұнатып, соған күйеуге шықты және өмір бойы оны сүйді, ал ол да оны солай жақсы көрді. Бұл өте сирек кездесетін жақындық және сенімді қарым-қатынас еді. Нэнси өзінің бар өмірін Роналдқа арнады, барлық уақытта табанды түрде оны ең биік мақсаттарға итермеледі. Әйелдердің мемлекеттік қызметтегі ерлерінің қызметіне араласуын жұрт әрдайым әділ айыптайды, алайда өте сирек жағдайларда олардың араласуы жақсы және үлкен жеміс әкеледі екен. Нэнси – тап сондай адам еді. Ол күйеуінің барлық істерінен хабардар болды. Және ол саясатты одан кем білмейтін.
Көптеген қызметкерлер мен келушілер Рейганға өз идеяларын егжей-тегжейлі баяндауға мүмкіндік болмаса, миссис Рейганға айтатын және ол соларға нақты баға беретін. Егер олардың айтқаны құнды да қызықты болса, әңгіменің мәнін күйеуіне жеткізетін. Ол бастығының алдында салтанатты қалыпта көрінетін, ал есік сыртында бар болмысы алақандағыдай көрінетін шенеуніктердің психологиясын жақсы білетін. Нэнси мұның бәрін сезімталдықпен байқайтын және күйеуінің қызметкерлері туралы, әсіресе, Рейганға деген адалдыққа қатысты дұрыс түсінігі болды. Егер ол біреуден күмәндана бастаса, әдетте, сол қызметтен шеттетілетін. Кадр ісіне араласқаны үшін көптеген адамдар оны ұнатпады, бірақ олар ешқашан бүлік шығарған жоқ, өйткені оның құқығын мойындауға мәжбүр болды. Нэнси ешқашан қаймықпай, ең қиын кезеңдерде Рональдтың үмітін оятты және оны алға жетеледі. Оның ең қатты көңілі жабырқаған кезі – 1976 жылы алдын ала сайлауда күйеуінің Джеральд Фордтан жеңіліс тапқан шағы. Ол еңіреп жылап алды да, көзінің жасын сүртіп, қайтадан алға қарады. Рейган 1980 жылы президент сайлауында жеңіске жеткенде, ол балаша қуанды. Ол сүйсіне және асқан талғаммен Ақ үйге толық жөндеу жүргізіп, жаңа жиһаздар қойғызды.
Нэнсидің осы ісіне қарап жұрт, олардың бұл жерге ұзақ уақытқа, сегіз жылға қоныстанғандарын түсінді. Және оның сенімі басқаларға берілді. Көптеген ұлы мемлекет қайраткерлерінің отбасылары сияқты, Рейган мен жұбайының да, балаларымен қарым-қатынастары күрделі еді. Бұл қиындықтар Рейганға кедергі келтірмеу үшін Нэнси балаларын Ақ үйге әкелмеді. Олар қалаған уақытта, ата-анасына келе алатын, бірақ өз алдарына жеке өмір сүрді. Сондай-ақ, ол « жай тартқыш » ролін атқарды, президент әкімшілігінің барлық қызметкерлері, министрлер, конгрессмендер, журналистер, жақындары мен балалары барлық қателікті содан көріп, айыптайтын, ал Рейган бейкүнә боп қала беретін. Оның осынау жанкешті махаббаты мен кез келген уақытта көмекке дайын тұратындығы Рейганды қанаттандырды және көптеген жетістіктері үшін ол Нэнсиге қарыздар, алайда жіберген кемшіліктерге де соның қатысы болғаны анық. Рейган тұлға ретінде Рейганның ешқандай өркөкіректігі жоқ еді, өзінің күзетшісі болсын немесе Ұлыбритания королевасы II Елиза­вета болсын, ол жұрттың бәрімен бірдей жай ғана ақжарқын амандасатын. Дәулетті болған шақта бала кезде көрген жоқшылығын ұмытпай, үнемшілдік әдетін сақтады. Рейган батыл адам еді. Оқ өкпесін тесіп өтіп, жүрекке 2 см жетпей тоқтады.
Тіпті осындай кез­де де ол әзілін ұмытпай, « Қымбаттым, мен басымды бұғуды ұмытып кетіппін », – деп әйеліне ақталады. Ота жасағалы жатқан дәрігерге: « Сіз Республикалық партиядан боларсыз деп үміттенемін », – дейді, оған ол: « Президент мырза, бүгін біз бәріміз респубикалықпыз » деген жауап алады ». Прези­дент сыпайылықты былай тастап, өзін автомобильге жұлқып кіргізген өзінің күзет бастығы Джерри Парре туралы, оны қорғау үшін құшағын кең жайып өз денесін оққа төсеген тағы бір күзетшісі Тим Маккарти туралы үлкен ризашылықпен айтады. Өзінің қолын ақырын ғана алып, тыныштандырған аты-жөні беймәлім медбикені Рейган елжірей еске алады. Өзін құтқарған адамдардың арқасында, ол өміріне қастандық жасаған адамды да жек көрмей, керісінше, Тәңірден қаскүнемді түзу жолға бағыттауын сұрайды. Кейінірек Джон Хинклидің басынан ауыратыны және оны психиатриялық емханаға орналастырғандары анықталады. Тағы бірде Рейган бильярд ойнап жатқан кезде, қолында автоматы бар, жүйке ауруына шалдыққан жас жігіт, қалай өткені белгісіз, ішке кіріп кетеді. Бильярд залындағылар үрейленіп кетеді, тек Рейган ғана тыныштықты сақтап қалады. Қолын көтеріп, жұртты тыныштыққа шақырады және ол террористке қарап, не қалайтынын сұрайды.
Жас жігіт Президентпен бетпе-бет оңаша сөйлеспек болады. Күзеттегілер қатты қарсылық білдіреді. Бірақ Рейган бұған назар аудармай, келісімін береді. Олар бос бөлмелердің біріне кіріп, есікті жауып, жарты сағат бойы сөйлеседі. Жігіт үзіп-жұлып, өзінің бақытсыз өмір тарихын айтып, Рейган оны жұбатты. Әңгіме соңында жас жігіт еңіреп жылап, қолындағы автоматын берді. Президент күзетшіге жігітті ешқандай да ұстамауға әмір берді де, бөлмеден шығарып жіберді. Ол өз өміріне осыншалықты қатер төндіруге жол бергені үшін күзетшілерін кінәлаған жоқ. Бірақ күзет осыдан сабақ алып, мұндай қателіктер жасамайтын болды. Аурудың қауіпті деңгейге жеткендігі оның сүйікті ісі – атқа мінумен айналысуына тыйым салғаннан кейін белгілі болды. Көп ұзамай жадын мүлде жоғалтатынын түсінген ол 1994 жылдың 5-мамырында Рейган өзінің бейдауа дерті жайлы елге жариялады және өз қолымен қоштасу хатын жазды. Онда ол екі рет өзін Президент сайлап, сенім білдіргені үшін Америка халқына шын жүректен алғыс айтты. Және мәңгілікке саяхатқа аттанатынын мәлімдеді. Оның биологиялық өмірі тағы 10 жылға созылды және сол жылдарда Нэнси қасында болды. Тек әйелі қолының болар-болмас құпия тербелісі арқылы күйеуі оның қасында екенін сезетінін білді.
Өлгеннен кейінгі даңқ 2004 жылы 5-маусымда бұл мистикалық байланыс үзілді. Қаралы гүлдестелерде былай деп жазылған еді: « Сізге, Рональд Рейган, бізді қайтадан елімізді мақтан тұтуға мәжбүрлегеніңіз үшін алғыс айтамыз ». Басқа сауалнама бойынша, ол Авраам Линкольн мен Джордж Вашингтонды басып озып, ең ұлы жиырма америкалықтар тізімінің басында тұрды. Оның ұлы, кіші-Рон, дауыс беру нәтижесіне әкесінің жуырда қайтыс болуы әсер еткен шығар деп болжам жасап: « Ол осындай компанияда болуды өзіне абырой санарына сенімдімін », – деді. Бізге тек: ортаңқол актер Рейган өзінің үздік рөлі – Пре­зидент рөлін жақсы ойнады және сол абыройға лайықты болды дегенді қосу ғана қалды. Өмірін соған қызмет етуге арнаған оның ұлы елі керемет қуатқа ие болып, тарихтағы жалғыз гипердержаваға айналды. Экономикалық комментарий РЕЙГАНОМИКАНЫҢ МӘНІ 1970-жылдары АҚШ өз экономикасындағы дағдарыстық құбылыстардың күрт өсуімен бетпе-бет келді: ішкі тұрақсыздық күшейе түсті, инфляция күрт сипатқа ие бол­ды, халықаралық экономикалық және валюталық-қаржылық өткір мәселелер шиеленісе түсті. Рузвельт заманынан бері үстемдік еткен кейнстік экономиканы мемлекеттің басқару доктринасы, пайда болған дағдарыстық құбылыстарды еңсеруге қабілетсіз боп шықты.
Ол АҚШ-та билікке Республикалық партияның консервативті күштерінің келуімен, көптеген дамыған батыс елдерінде консервативті емес ( неолибералды ) толқындардың көтерілуімен байланысты болды. Рейганомиканың теориялық негізі ұсыныстың экономикалық теориясы деп аталды. Іс жүзінде бұл тауарлар мен қызметтерге сұранысты мемлекеттік реттеуден олардың ұсыныстарын, яғни өндірісті тиісті мемлекеттік ынталандыруға екпінді көшіруді білдіреді. Инвестициялық және инновациялық үдерістерді жеделдетуді, шығындарды азайтуды, жинақтарды ұлғайтуды және жеке капиталды жинақтауды қамтамасыз ету үшін ірі салық реформалары қажет болды. Ұсыныстың басымдығына негізделген Рейганомика инфляция мен жұмыссыздықты төмендетуге бағытталған. Оның негізгі ережелеріне мыналар кірді: әлеуметтік бағдарламалар мен өмір сүру деңгейін қолдау бағдарламаларына арналған шығыстарды доғару және қысқарту есебінен экономикаға мемлекеттің араласуының өсуін шектеу, сонымен бірге, қорғаныс шығындары қысқартуға ұшырамайды; жеке кәсіпкерлікті мемлекеттік реттеу ауқымын қысқарту; экономикалық өсуді жеткілікті қамтамасыз ету үшін инфляциялық емес деңгейде ақша массасының өсу қарқынын ұстап тұру жөніндегі Федералдық резервтік жүйенің іс-қимылдарын көтермелеу; жеке табыс салығы мен пайдаға салынатын салық ставкаларының төмендеуі ( 50-ден 28 % -ға дейін ). Бюджет саясатының табиғи бағыты бюджет тапшылығын түбегейлі қысқартуға ұмтылу болды. Мемлекеттік шығындардың жартысына жуығы әлеуметтік шығыстарды құрайтындықтан, қысқарту, бірінші кезекте оларға қатысты болды.
Әлеуметтік бюджетті мұндай ұтымды ету әлеуметтік шығыстардың өсу қарқынының төмендеуіне алып келді. Неолибералды парадигма шеңберіндегі мемлекеттің экономикалық рөлін « түбегейлі шектеу » туралы тұжырымдарға қарамастан, мәні бойынша ел экономикасын құрылымдық қайта құру үдерістерін ынталандыру үшін мемлекеттік тетіктерді экономиканың « қозғаушысы » ретінде күшейту үшін неғұрлым тиімді пайдалану мақсатында мемлекеттік реттеу саясатын қайта құру туралы сөз болды. Рейганомика мемлекеттік реттеудің белсенді саясатынан бас тартуды білдірмейді. Мемлекет құрылымдық ілгерілеулерді көтермелеуге, ҒЗТКЖ-ны қаржыландыруға, әсіресе, қорғаныс-ғарыш саласында қатысуды жалғастырды, ол 1987 жылы барлық ғылымға бөлінген мемлекеттік салымдардың 85 % -ын жұтып қойды. Рейганомиканы « социалистік » кейнстікке қарама-қарсы деп жариялануына қарамастан, милитаризация экономикасының ауқымды және жаппай инвестициялау бағдарламасын шын мәнінде « әскери кейнстік » деуге болады. Рейганомиканың негізгі ниеті – бюджет тапшылығын және ЖІӨ-дегі мемлекеттік шығындар үлесін қысқартуға қол жеткізілген жоқ. Керісінше, Рейган президент болған жылдары бюджет тапшылығы 2,5 еседен астам өсті, ал мемлекеттік қарыз 1980 жылы ЖІӨ-нің 34 % -дан 1988 жылы 54,4 % -ға дейін ұлғайды. Экономикалық өсу қарқынын түбегейлі арттыру мақсаттары іске асырылған жоқ. Рейган басқарған кезеңде АҚШ-тың экономикалық өсуінің орташа қарқыны соғыстан кейінгі онжылдықтардан төмен болды.
Ақыр соңында, Батыс демократия тарихындағы орталықсыздандырудың ең ірі және амбициялық бағдарламасы – Рейганның « жаңа федерализмі » сәтсіздікке ұшырады, оны америкалық заң шығарушылар қолдамады. Рейганомиканың барлық мақсаты бірдей жүзеге аспаса да ол іске қосқан механизмдер АҚШ-тың құлдырауды еңсеруіне мүмкіндік беріп, америкалық экономиканың икемділігі мен екпінін күшейтіп және оның одан әрі дамуына оң серпін берді. Рейган 1981 жылдың бірінші жартыжылдығында бюджетті бекітумен өзінің экономикалық бағдарламасының негізгі ережелерін қабылдауға қол жеткізді. Салықтарды 25 % -ға, бірінші жылы 5 % -ға және кейінгі екі жылда 10 % -ға қысқарту шешілді. Салық ауыртпалығы көптеген салық төлеушілер үшін шынымен төмендеді. Сонымен қатар, Рейган әкімшілігі инфляцияға және жұмыссыздыққа қарсы күресте елеулі табыстарға қол жеткізді. Инфляция индексі 1980 жылғы 12,5 % -дан 1988 жылы 4,5 % -ға дейін төмендеді. Осы кезеңде жұмыссыздық деңгейі 7 % -дан 5,4 % -ға дейін төмендеді. Ең төмен табысы бар топтар үшін 18 миллион жаңа жұмыс орны құрылды. Бұл ретте экономикалық өрлеу 1981-1982 жылдардағы ауыр құлдыраудан соң ( 10 % деңгейіндегі жұмыссыздықпен бірге ) сыртқы сауда тапшылығы қарқынды, драмалық түрде өсіп отырғанын ұмытпаған жөн.
Мандела МАНДЕЛА - АҢЫЗ АДАМ Көсемнің ұрпағы 1918 жылдың 18-шілдесінде Оңтүстік Африканың Транскей – провинциясындағы Умтат африкалық қыстағында Коса қауымы Тембу тайпасы көсемдерінің бірі Гадлы Генри Мфаканьисваның тұңғыш ұлы дүниеге келді. Аңыз бойынша, жаңа туған сәби өз қолымен ағаш бұтағын ұстап алыпты. Әкесі, ұзақ ойланбастан, оның атын Ролихлахла, яғни « ағаш бұтақтарын жұлатын » деп қойған екен. Атын қойған әкесінің ауызы дуалы екен, көп ұзамай ол тек « бұтақтар » ғана емес, ғасырлар бойы тұрған орасан зор « бәйтеректерді » де түп-тамырымен жұла бастайды. Бірақ бала кезінде сол ұлының мінез-құлқын үлгілі деп айту қиын, ол бұзық топтарға қосылып мал ұрлайды, көптеген төбелестерге қатысады, содан кейін тайпа ақсақалдары жауапқа тартқан кезде ол өйтіп-бүйтіп құтылып кетеді. Алайда, көп ұзамай еркеліктері қалып, өз тайпаластарының баяғы жайлы заманда, ақтар келмей тұрған кезде, халықты мейірбан патша басқарғаны, халық өз елінде емін-еркін жүргені жайлы сағыныш пен аңсауға толы әңгімелерін тыңдайтын. Ақсақалдар өз ата-бабаларының азаттық үшін ерлікпен күрескені туралы, өз жерлерін қорғаған даңқты батырлар мен қолбасшылар туралы әңгімелейтін. Ролихлахла олардың ісін жалғастыруды және бостандық үшін күреске өз үлесін қосуды армандады.
Жасөспірім бала жергілікті миссионерлік мектепке бара бастады. Өңі қара түсті мұғалім бірден тынымсыз да ақылды балаға назар аударып, оны ағылшын флотының ұлы басшысы Горацио Нельсон құрметіне Нельсон деп атай бастады. Лақап аты оның екінші атына айналды. Содан бері ол Нельсон Ролихлахла Мандела деп атала бастады. Ол екі жасында әкесінен айрылды, сосын оның тәрбиесімен жоғарғы көсем айналысты. Мұғалім жеткіншектің міндетті түрде қалаға баруын және білімін одан әрі жалғастыруын талап етті. Ол ұстазының ақыл-кеңесін тыңдап, 16 жасқа толғасын, оқуға барады. Ол қалаға тек оқуға деген ниетпен ұмтылған жоқ, табанды түрде дәстүрге байланған туыстарының матримониалдық ( некеге байланысты ) ықпалынан қашуға да ықыласты болды. Нельсон африкалықтар үшін ашылған « Форт-Хейр » колледжіне түсті. Колледжді бітіргеннен кейін Уитвотерсрендтегі университетке оқуға түсіп, заңгер мамандығын алды. Студент бола тұрып, саяси қызметке әуестенді, 1912 жылы құрылған Африкалық Ұлттық Конгрестің ( АҰК ) жастар лигасына, 1944 жылы университет бітіргеннен кейін кірді. Бұл ұйымды білімді адамдар – адвокаттар, клерктер, діни қызметкерлер, журналистер мен мұғалімдер, сондай-ақ, ауылдық жерлердегі тайпа көсемдері мен ірі шаруалар тобы құрды.
Бастапқыда АҰК америкалық конгреске және партиялық ұйыммен бірлескен лордтардың ағылшын палатасына еліктеді. Конгресс жоғарғы және төменгі, екі палатадан тұратын, төменгі палата парламенттік спикер мен приставты тағайындады, тайпа көсемдері жоғарғы палатаға кірді. Оның өзінің үш түсті туы болды: қара түсі – Африка халқының, жасыл түсі – жердің, алтын түсі – жер байлығының рәмізі еді. Көсемдер кеңесі, екі полярлық англосаксондық парламенттік үлгілер мен партиялық құрылымдар қосылған ұйым іс-әрекетке қабілетсіз болды. Сондықтан екінші дүниежүзілік соғыстан кейін көсемдер палатасы тартылды. Осынау боркеуек партия негізінен қара нәсілді халық өкілдерінен тұрды. Ол көпшілік басқаратын, негізінде нәсілдік кемсітушілігі жоқ мемлекет құру үшін күреседі. Көп ұзамай Мандела жастар қанатының көшбасшысы болды. Ол бірнеше рет қамауға алынса да одан тайсалмады.
Біз осы жерде Мандела туралы әңгімені үземіз және оның кейінгі әрекеттерінің себептері айқын болуы үшін, ол өмір сүрген және күрескен елі жайлы айтамыз... Оңтүстік Африка тарихы Оңтүстік Африка Республикасы, аумағы салыстырмалы түрде орасан зор, 1,22 млн шаршы км, табиғи қоры, атап айтқанда, алмаздар мен алтыны мол, Атлант және Үнді мұхиттарының түйіскен жерінде орналасқан, маңызды геостратегиялық жағдайға ие – өте ерекше тарихы бар ел. Оны ежелден бушмендер, готтентоттар және саны көп негроидтық халық банту мекендеген, және де соңғылардың үлесіне байырғы халықтың 85 % -дан астамы келеді. Голландиялық Ост-Үнді компаниясы мұнда 1652 жылы өзінің алғашқы қонысын құрды, ал ағылшындардың алғашқы тірек базасы 1785 жылы пайда болды. Осы кезеңнен бастап ағылшынның қысымы күшейе түседі және олар бірте-бірте голландиялық қоныстанушылар – бурларды ( « бур » деген голландиялық сөз « шаруа » деген мағынаны білдіреді ) континенттің түкпіріне және шығысқа қарай ығыстырады. Бурлар солтүстік-батыс Наталдағы зулу тайпасының аумағына жеткен кезде, олар қатты қарсылықпен қарсы алады. Тек заманауи қару-жарағы бар бурлар мен ағылшындар күш біріктіруімен ғана 1838 жылдың желтоқсанында ержүрек зулу тайпасының әскерін күйрете алды.
Және XIX ғасырдың ортасында Африканың оңтүстігінде екі бур республикасы: қызғылт сары азат мемлекет және Трансвааль, сондай-ақ, екі британдық колония – Кап және Натал пайда болады. XIX ғасырдың 60-шы жылдарында бур республикаларының аумағында ірі алмаз кен орыны, ал 80-жылдары алтын кен орындары ашылды. Ұлыбритания оларды басып алуға ұмтылды және 1899 жылдың қазан айында – « негрлерге қысым көрсетіп жүрген бурдың ұры-қарылары мен теңіз қарақшыларын » жөнге салу деген ізгі мақсатты желеу етіп, соғысты бастады. Нәтижесінде үш жыл бойы созылған ауыр соғысты ағылшындар жеңіске жетті, бірақ олардың ішінде тек біреуі ғана содан біраз бұрын және әлдеқайда көп пайда алды. Ол – Уинстон Черчилль еді. Ол 25 жасында офицер ретінде емес, « Морнинг стар » газетінің әскери тілшісі ретінде сол жаққа аттанды. Жас аристократ тұтқынға түсіп, үлкен оқиғаларды бастан кешіп, ақыры содан қашып шықты. Ұлы империя үшін соғыс сәтсіз басталды, сондықтан батырға мұқтаж британдық баспасөз оны қалқан ғып көтерді және ол 1900 жылы сән-салтанатпен оралғаннан кейін, бар болғаны 26 жасында корольдік Парламентінің депутаты болды, осылайша оның қиын да даңқты мансабы басталды. Ұзақ келіссөздерден кейін жеңімпаздар мен жеңілгендер келісімге келді.
Тұңғыш үкімет басшысы – бурлық ге­нерал, ағылшын-бур соғысында Трансвааль әскерінің Бас қолбасшысы болған Луис Бота еді. Алғашқы құрылған күнінен бастап, осы мемлекетте нәсілдік кемсітушілік көп орын алып, теңсіздік болды. Бұның маңызды саддары болды 1934 жылы елдің жетекші екі партиясы – Оңтүстік-Африкалық ( негізінен ағылшындар басым ) және Ұлтшылдар ( көбінесе бурлар басым ) Біріккен партияға біріктірілді. Тек ультраоңшыл бурлар ғана бірігуді мойындаудан бас тартты және 1935 жылы Даниэль Малан [ 1 ] бастаған « тазартылған » ұлттық партиясын қайта құрды. Премьер-министр Герцог [ 2 ] бастаған Біріккен партия көшбасшыларының бір бөлігі және Малан бастаған ұлтшылдар партиясы – ОАО-ның Ұлыбритания жағынан соғысқа қатысуына қарсылық білдірді. Оларға вице-премьер Ян Смэтс [ 3 ] бастаған Біріккен партияның көп бөлігі қарсы шықты. Парламентте екі топ арасында қатал күрес пайда болып, екінші топ жеңіске қол жеткізді. Бұл африканер Герцог кабинетінің құлауына және 1939 жылдың қыркүйек айында Германияға соғыс жариялаған ағылшындық Смэтс бастаған жаңа үкіметтің жасақталуына әкелді, бірақ африканерлер мен аздаған неміс диаспорасының фашистік Германия жағына бейім тұрғаны анық.
Апартеид ақиқаттары Екінші дүниежүзілік соғыстан кейін Ұлыбритания әлсіреді, ал ОАО экономикасы өз армиясының ғана емес, сонымен бірге Британдық армияның да әскери тапсырыстарын қанағаттандыру есебінен нығайды, онда америкалық және африканерлер капиталының үлесі едәуір өсті. Сондай-ақ, Германия жеңілгеннен кейін қашқан, көптеген неміс ұлтшылдары осында тығылды. Сондықтан біртіндеп жергілікті саясатта африканерлер басым болды. Африкаанстан [ 4 ] аударғанда « апартеид » сөзі « бөлек даму », « бөлімше » деп аударылады. Әрбір нәсілдік топ өз жолымен, әрине, ақтардың басшылығымен, солардың қоластында дамуға тиісті болды. Ақ расистер апартеид бекітетін бірқатар заңнамалық актілерді қабылдады. Әр топқа қаланың немесе кенттің белгілі аудандары бөлінді. Ақ нәсілдер тұрған жерлерде ақ еместердің өмір сүруіне тыйым салынды. Ақ нәсілді емес халықтың ел ішінде жүріп-тұруы арнайы рұқсат беру жүйесімен рәсімделді. Ерекше ережелер мен тәртіптер енгізілді. Қара нәсілді адамның автокөлікте еуропалық адамның жанында отыруына тыйым салынды, сол тәртіпті бұзғаны үшін айыппұл салын­ды. Қоғамдық көлікке олар бөлек есік арқылы кіріп, арнайы қоршалған алаңдарда ғана болуы мүмкін. Білім туралы бірқатар заң қабылданды, соларға сәйкес ақ нәсілді балалар міндетті түрде білім алатын және тегін оқитын болды.
Әртүрлі нәсілдік топтардың балалары жеке оқу орындарында және әртүрлі бағдарламалар мен оқулықтар бойынша оқыды. Бантудың негізгі бұқарасы бастауыш мектепте білім алумен шектелді. Мектеп және университет бағдарламаларында нәсілшілдік ғылым елеулі орын алды. Олар ақ нәсілділер мен ақ нәсілді еместер арасындағы айырмашылықтар айрықша атап көрсетілді. Осылайша, апартеид саясаты саяси ғана емес, заңнамалық негіздемені да алды. Нәтижесінде барлық басқарушы, заң шығарушы, сот және экономикалық билік түгелімен ақ нәсілділердің, ең алдымен африканерлердің қолына шоғырланды, және елде « құлдар нәсілін » басуда « Тәңірлік нәсілге » қолдау көрсететін қатаң полиция режимі орнады. Жә­не мұндай тәртіпті голландиялық реформаттық ( кальвинистік ) шіркеуі дәріптеді. Бұдан кейін 87 % -ға жуық ең жақсы жерлер « ақтар аумағы » болды, ал қалған 13 % құнары аз және құрғақ, құнды табиғи ресурстары жоқ жерлер 10 бантустанға ( « хоумленд » ) бөлінді. Олардың алтауы өздерін дербес аумақтар, ал төртеуі – « Тәуелсіз мемлекеттер » деп жариялады. Мұның бәрі « қара нәсілділер болмысын сақтау керек » және « оларды ақ нәсілділер бәсекелестігінен қорғау керек » деген екіжүзді қитұрқы ұранмен жасалды.
Өткен ғасырдың 90-жылдарының басында ОАР-да халықты ресми 4 топқа бөле отырып, осындай этнодемографиялық көрініс қалыптасты. Халық саны 40 млн-ға жуық, оның ішінде 7 млн-ы « тәуелсіз мемлекеттерде ». Қара нәсілділер – 29,1 млн адам ( бұл топта тек бантулықтар болды, бушмендер мен готтентоттар « түстілерге » кірді ); ақтар – 5,5 млн адам ( 58 % африканерлер немесе бурлар, 38 % ағылшын тілділер, 1 % немістер, 1 % еврейлер және басқалар ); « түстілер », яғни метистер – 3,3 млн; азиаттар ( негізінен үнділіктер ) – 1 млн. Көптеген ақтар және « түстілер » және қара нәсілділердің 60 % христиан дініне кірген. Қаралардың 40 % дәстүрлі сенімдерді ұстанады. Сайлау құқығы мен сайлану құқығына ақ, « түсті » және азиаттар ие болды. Парламент ақтардың жиналысына арналған палатадан, « түрлі-түсті » өкілдерге арналған палатадан және нәсілдік топтар бойынша бөлек дауыс беру арқылы 5 жылға сайланатын, үнділік делегаттар палатасынан тұрды.
Ақ президент қалыптастырған және ақтардан тұратын министрлер кабинеті мемлекеттік істермен айналысты, бірақ одан басқа, осынау нәсілдік топтардың « өз мәселелерін » шешу үшін үш палатадан құрылған министрлердің сәндік кеңестері де болды. ОАР – биліктің әрбір тармағының өз астанасы бар әлемдегі жалғыз ел: әкімшілік астанасы – Претория, заң шығару астанасы – Кейптаун және сот астанасы – Блумфонтейн. Мемлекеттік тілдері – ағылшын және африкаанс. Күрестің басталуы Осылайша, апартеид режимі қоғамды нәсілдік белгілері бойынша, жергілікті халықты – этникалық жағынан бөліп, оларды әртүрлі әкімшілік бірліктер бойынша бөлшектеді және қара түсті адамдардың 80 % -дан астамын толық құқықтарынан айырды. Режимнің қуатты репрессивті аппараты болғанын ескере отырып, онымен күресу өте қиын болды. Мандела тактикаға ерекше мән береді және күресте дәл сол сәттегі нақты жағдайды ескеруді талап етеді. Сол уақытқа дейін африкалық ұлтшылдықта екі ағым қалыптасады.
Біріншісі – Маркус Гервей басшылық ететін, « Африка – африкалықтар үшін », « Ақтар, Африкадан кетіңдер! » және « Ақ адамдарды теңізге тастайық! » деп ұрандатқан ұлтшылдар ағымы, екіншісі – Нельсон Мандела басқаратын « Жастар лигасы » елде әртүрлі нәсілдік топтар қалуы тиіс, бірақ ақтардың үстемдігі жойылып, нәсілдер арасында бейбітшілік орнауы тиіс деп санайды. Алайда, бұған жету үшін африкалықтар күресуі керек. Бірінші кезең 1952 жылдың маусым айында Африкалық ұлттық конгресс және Оңтүстік африкалық үнді конгрессі бастаған бағынбау акциясы болды. Фабрика жұмысшылары мен қызметшілер, дәрігерлер, адвокаттар, мұғалімдер, студенттер мен діни қызметкерлер; африкалықтар, үндістер және тіпті кейбір еуропалықтар бұл үндеуге үн қосып, өткізу туралы заңдарды, рұқсат етілмеген уақытта көшеге шығуға тыйым салатын заңдарды, темір жолдардағы апартеид ережелерін бұзды. Жыл соңына қарай барлық нәсілдер мен ұлттардың 8,5 мың адамы бағынбаушылық актілерін жасады, көпшілігі өз жұмысын жоғалтты, көптеген адамдар түрмеге қамалды, бірақ бұл акция адамдарды жігерлендіріп, біріктірді. Бірақ биліктің қатаң қысымымен біртіндеп акциялардың қызуы басылады. Екінші кезеңнің басы Мандела ұсынған « М » жоспарын әзірлеу болды.
Әрі қарай ескі әдістермен – көпшілік жиналыстарын шақыру және өтініштерді тасқа басу арқылы күресудің мәні болған жоқ. Жаңа мақсаттар мынадай болды: Конгресті ұйымдастыру жағынан нығайту. Ұлттық деңгейде қабылданған маңызды шешімдерді жария жиналыстар шақырмай, өтініштер жарияламай және өтініштерді тасқа баспай, ұйымның әрбір мүшесіне жеткізуді қамтамасыз ету. Жергілікті жерлерде халықтың қуаты мен ерік-жігерін тиімді көрсететін Конгресс бөлімшелерін құру. Конгресс пен халық арасындағы байланыстарды кеңейту және нығайту және Кон­гресс басшылығын шоғырландыру. Кәсіподақтарды қорғау және сақтау қажет. Фабрикалар мен зауыттарда, поездар мен автобустарда, қыстақтар мен бидонвиллдерде [ 5 ] жұмыс жүргізу. Бұл Конгрестің халықпен күнделікті байланысын қолдауға, оның мұқтаждықтарына үн қатуға және уақытында адамдарды жинауға мүмкіндік берді. Конгрестің жергілікті бөлімшелерінде жаңа мүшелерді қабылдау кезінде тиісті бақылау жүргізілмеді. Нәтижесінде оның қатарына көптеген күмәнді тұлғалар – саяси ойынпаздар, жылы жер іздеушілер, ірткі салушылар, бүлікшілер, арандатушы-агенттер, сөз таситындар және тіпті полиция киімін шешіп тастағандар кірді. Мандела Конгресс қатарын осындай адамдардан тазарту үшін тынымсыз жұмыс бастады. Ол бос мылжың мен әбігерден, барлық арамдықтан және талан-тараждан бас тартуға шақырады және ұйымды Африка азаттығына жол салуға қабілетті қуатты күшке айналдыруды талап етеді.
Ол өз серіктестерін кез келген қиындықтар мен қауіптерге дайын болуға шақырады және мысал ретінде Джавахар­лал Нерудің: « Еркіндікке еш жерде жеңіл жол жоқ, және өзіміз ұмтылған жарқын шыңға жеткенше біздің көптеген адамдарымыздың ажал көлеңкесі түскен жазықтармен талай рет өтуіне тура келеді » деген сөздерін келтіреді. Ол өз жақтастарын жеңіс өзінен өзі келмейді, жан алып жан берген қатты қарсыласуды жеңу қажет деп сендіреді. Болашақ парламент өз еркімен оларға құқық бергенге дейін қол қусыра күтуге болмайды, өздері батыл күресуі керек деп иландырады. Ол: « Оңтүстік Африка, сонда тұратын қара және ақ – барлық адамдарға тиесілі. Бірде-бір үкімет, егер ол халықтың еркін білдірмесе, билікке кесімді түрде үміткер бола алмайды... Халықтың басқаруы « Барлық ұлттық топтар тең құқықтарды пайдаланады. Елдің байлығы бүкіл халыққа тиесілі. Жер – оны өңдеп, баптағандарға тиесілі. Барлығы заң алдында тең. Барлығы бірдей адам құқықтарын пайдаланады. Барлығын жұмыспен және бәрімен қамтамасыз ету. Баршаға білім мен мәдениетке жол ашық. Адамдарға ыңғайлы тұрғын үй берілуі тиіс. Бейбітшілік пен достық орнауы керек ». Осынау жай сөздермен жазылған және жып-жинақы құжат үлкен шоғырландырушы рөл атқарады.
Алдын ала тергеу он айға созылды, ал барлық процесс – төрт жылдан асты. Осы жылдар бойы Мандела күн сайын күндіз сотталушылар орындығында отырды, сосын түн ортасына дейін өзінің заң кеңсесінде жұмыс істеді. Адвокаттар алқасы сотталушыларды қорғаудан бас тартты, сондықтан айыпталушылар өздерін өздері қорғауға алды. Мандела қамаудағылардың өкілі болып сайланды. Ол айыптаудың барлық тармақтарын өте негізді түрде жоққа шығара отырып, апартеид режимі оларды қарсы шығуға мәжбүр еткенін дәлелдеді. Процесс әлі аяқталмаған кезде 1960 жылдың 21-наурызында Оңтүстік Африка полициясы Шарпевиль ( Йоханнесбургке жақын ) және Ланг ( Кейптаун маңындағы ) кенттеріндегі өткізу жүйесіне қарсылық білдірген африкалықтардың бейбіт қарусыз демонстрацияларына оқ атты. Сол кезде 67 адам қаза тауып, жүздеген адам жараланды. Әлемде бұл наразылық тудырды, БҰҰ оңтүстікафрикалық биліктің іс-әрекетін қатаң айыптады және оның шешімі бойынша бұл күн нәсілшілдікке қарсы күрес күні ретінде атап өтілетін болды. Бұл жағдайда сот айыптау үкімдерін шығаруға батылы жетпеді және Раиф судьясы процестің соңында: « Сіздер кінәсіз деп танылдыңыздар және ақталдыңыздар. Барлығыңыз боссыздар », – деп өз шешімін жариялады. БҰҰ Бас Ассамблеясы 1960 жылдың 14-желтоқсанында отар елдер мен халықтарға тәуелсіздік беру туралы Декларацияны қабылдады.
Көпғасырлық отарлық жүйе көз алдарында құлап, Африканың барлық байырғы халықтары билікті өз қолына алды, ал ОАР-дағы ақ нәсілділер билік тізігінінен айрылмады. Сол кезде ақ нәсілді емес оңтүстік африкалықтар бейбіт жолмен қалыптасқан жағдайды өзгертуге болмайды деген пікірге келді. Сол уақыт Оңтүстік Африкада болды. Біз бағынбаймыз, халқымызды, болашағымызды және бостандығымызды қорғау үшін бар күш-жігермізбен соққымен жауап беруден басқа, бізде өзге таңдау жоқ », – деп осындай әрекеттердің себептері түсіндірілген. Осыдан кейін АҰК-ке тыйым салынды және репрессивті аппарат қарсылықты басудың қатаң шараларын қабылдады. Әскери ұйым астыртын жағдайға кетті. Мұнда « М » жоспары бойынша жүргізілген жұмыстар өте көмектесті. Ман­дела барлық басқару тізігінін өз қолында ұстап, адамдарды қарсыласуға шабыттандырды. Ол өз үйін, жұмысын, отбасын тастап, саяси қашқын өмірін бастан кешті. Бүркеншік атпен, астыртын жүрген ол өзінің нұсқаулары мен кеңестері қажет болатын жерлерде пайда болды. Оны жұрт « қара Пимпернель » [ 6 ] атайтын, оның батылдығы жайлы ел ішінде аңыз көп еді. Әділетсіз соттар 1962 жылдың 22-қазанында Преторияда сот болды. Бүкіл сот процесінің өту барысынан бұл жолы ақтау шешімі шықпайтыны белгілі болды.
Соңғы сөзінде Мандела былай деді: «... Мемлекеттің зорлық-зомбылығы тек бір ғана нәрсеге – қарсы зорлық тудыруға әкелуі мүмкін. Және де біз Үкіметке талай рет, егер ол ізгілік белгілерін көрсетпесе, онда үкімет пен менің халқым арасындағы дау ақыр соңында күшпен, зорлық-зомбылықпен шешіледі деп ескерттік. Мен әр қадамын полиция күштері қауіпсіздік бөлімінің қызметкерлері қадағалайтын адам жағдайындамын. Қысқаша айтқанда, маған қылмыскер ретінде қарауда... Істегенім емес, қол жеткізбек болғаным үшін, ой-пікірім үшін, ар-ожданым үшін заң мені қылмыскерге айналдырды. Мен африкалықтардың түрмелердегі азапты және үмітсіз жағдайын біле тұра, жаза алуға дайынмын... Бұл пайымдаулар, дегенмен, мені таңдап алған жолымнан жалт бұрылуға мәжбүрлемейді; басқаларды да солай істеуге мәжбүрлемейді, өйткені өз еліңнің еркіндігі – бұл адамдар үшін ұмтылыстың шегі, және соған сенетін адамдарды еш нәрсе де қобалжыта алмайды... Мейірбандықпен, маған қандай үкім шығарсаңыз да, үкім мерзімі өткен соң, бәрібір ар-ожданымның әмірімен әрекет ететініме күмәнданбаңыздар. Халқыма қатысты нәсілдік кемсітушілікті жек көру мені әділетсіздікпен күреске, ол түп-тамырымен мәңгі жойылғанша, барлық күшімді қайтадан салуға түрткі болады ».
Сөз соңында Мандела мындай көріпкелдік сөздер айтты: « Мен өз халқым мен елімнің алдындағы борышымды орындадым. Келер ұрпақтың менің кінәсіздігімді, қылмыскер еместігімді және осы сот алдында тұруға тиіс қылмыскерлер Фервурд ( ОАР-ның солкездегі премьер-министрі ) Үкіметінің мүшелері екенін мойындайтындарына күмәнім жоқ ». Манделаны 5 жылға бас бостандығынан айырды. Мандела қорғау тәртібі бойынша бірінші боп сөз сөйледі, 1964 жылдың 20-сәуірінде сотқа « Умконто ве сизве » негізін қалаушылардың бірі болғанын мәлімдеді. Ол сол бұрынғысынша мықты еді және қаймықпастан: « Ең алдымен, айыптау процесі басталған кезде жасалған, Оңтүстік Африка халқының күресі шетелдіктер мен коммунистердің ықпалында деген мәлімдеме шындыққа сәйкес келмейтінін айтқым келеді. Мен адам ретінде және көшбасшы ретінде жасаған барлық нәрсемді, тек жеке тәжірибем мен өзімнің африкалық шығу тегімді басшылыққа ала отырып жасадым; және соны мақтан етемін, сырттан ешкім маған ықпал еткен жоқ... Менің іс-әрекеттерім ақылға симайтын сипатта болған жоқ, сондай-ақ, оларда қандай да бір зорлық-зомбылыққа бейімділік болған жоқ.
Менің ниетім көптеген жылдар бойы ақ нәсілділердің халқыма жасаған озбырлығынан, қанаушылығынан және езгісінен пайда болған саяси жағдайды қатаң бағалау нәтижесінде пайда болды… Мен « Умконтоның » құрылуына ықпал еткендердің бірі болғанымды бұдан бұрын да айтқанымын. Бұл ұйымның негізін қалаушылар оны екі себеп бойынша құруды шешті. Біріншіден, біз үкіметтің саясаты Оңтүстік Африка халқы тарапынан қарсы зорлық-зомбылықты сөзсіз шақыратынын ескердік, сондықтан жауапты басшылар халықтың іс-қимылдарын бағыттауы және бақылауы қажет, өйткені осындай басшылықсыз, біздің елде лаңкестік оты тұтанып, қарулы қақтығыстар және нәсілдер арасында тіпті соғыс туғыза алмайтын өшпенділіктер өршуі мүмкін. Екіншіден, біз африкалық халықтың зорлық-зомбылықтан басқа, ақтар үстемдігіне қарсы күресте жеңіске жетудің басқа жолы жоқ деп есептейміз. Күресудің барлық заңды түрлеріне тыйым салынды, ал біздің алдымызда дилемма – не кемсітушілікке мойынсұну, не үкіметке бағынбау тұрды. Біз заңға бағынбауды таңдадық. Алдымен біз зорлық-зомбылыққа жүгінбестен заңды бұздық. Біздің күресіміздің осы түріне қарсы заңдар шықты, ал Үкімет өз саясатына қарсылықты басу үшін күш қолдана бастады, біз зорлық-зомбылыққа жауап беруге мәжбүр болдық. Алайда біз қолдануға шешім қабылдаған зорлық-зомбылық лаңкестік сипатына ие емес... Менің көзқарастарымның қалыптасуына Батыстың да, Шығыстың да ықпалы тиді.
Мұның бәрі саяси ұстанымымды анықтау кезінде мені мүлдем бейтарап және әділ болуға тиістімін деген ойға алып келді... Өз өмірімді африкалық халықтар үшін күреске арнадым. Мен ақтардың да және қаралардың да үстемдігіне қарсы күрестім. Менің идеалым – демократиялық, еркін қоғам, мұнда барлық адамдар келісімде өмір сүріп, тең мүмкіндіктерді пайдаланатын болады. Менің идеалым жүзеге асырылғанға дейін өмір сүруге үміттенемін. Бірақ қажет болса, мен оған өз өмірімді беруге дайынмын ». Сот үдерісі соңында тоғыз айыпталушының біреуі ақталды, алты африкалық, бір үнділік және бір ақ нәсілді өмір бойы бас бостандығынан айырылды. Олар үкімді тік тұрып, бастарын жоғары көтеріп, қатысушыларға тіке қарап, күлімдей тыңдады. Түрме және әйелі Бұл жолы Нельсонды Роббен аралындағы саяси тұтқындарға арналған арнайы түрме камерасына қамады. Бұл ол үшін өмірдегі ең ұзақ және ауыр сынақ болды. Арал суық желді ауа-райымен және топырағы құнарсыз жерлерімен ерекшеленетін. Бұл әлемдегі ең сенімді мықты түрме саналды. Бір кездері осы жартасты аралда жұқпалы алапес ауруларға арналған колония орналасты, 1961 жылдан бастап түрме жүйесіне ауыстырды.
Бірде-бір тұтқын осы жерден қашып кете алмайтын, кейбіреулердің қашуға әрекеттері мұздай суық су мен қатты ағыс салдарынан сәтсіз болды. Түрме тәртібі өте қатал болды. Қамаудағыларды нашар тамақтандырды, оларға оқуға және жазуға тыйым салды, олардың барлық киімдері хаки түсті жұқа күртешеден тұрды және оларға көрпе бермеді. Бірақ мұнда да Нельсон мойымайды, ол қамаудағылардың жаппай наразылығын ұйымдастырады және түрмеде тұрмыстық жағдайдың біршама жақсаруына, сондай-ақ әдеби кітаптар оқуға рұқсат алуға қол жеткізеді. Түрменің бірнеше бөлімшелері болды, ең қатал ерекше казематта шамамен 370 тұтқын орналасты, бірақ өмір бойы қамауға алынған ерекше « қауіпті » 38 саяси тұтқын үшін тіпті осы тозақтың да өз тозағы болды. Олардың арасында №1 қылмыскер Нельсон Мандела еді. Жалғыз адамдық камерадағы іске асатын дүние 40 кітап қана еді. Олардың арасында Еуропаның экономикалық тарихы, ағылшын тілі сөздігі және Інжіл кітабы болатын. Африканер күзетшілер қорлаудың ең күшті тәсілдерін ойлап тапты. Олар ұрып-соғып, азаптауды айтпағанда, тұтқындардың қол-аяғын байлап, ашылған құмырсқа илеуінің үстіне жатқызатын, терең тар шұңқыр қаздырып, тұтқындарды соған тұрғызып, аптап күнге қақтап қоятын.
Бірақ көрнекті саяси тұтқындарға, атап айтқанда, Нель­сон Манделаға қатысты түрме басшылығы халықаралық қауымдастықтың жағымсыз реакциясынан сескеніп, өздерін ұстауға мәжбүр болды. Манделаның тағдырында әйелдер үлкен рөл атқарды. Оның әрдайым әйелден жолы болды. Бірінші рет Мандела Эвелин Мейзге үйленді, бірақ олардың болмысы әртүрлі еді, сол себепті 13 жыл бірге өмір сүргеннен кейін, олар ажырасты. Оның есімі – Номзамо – коса тілінде « сынақ » дегенді білдіреді, бірақ оның германофил – әкесі өзінің қызын Винифред деп атапты, содан кішірейтіліп – Винни атанып кеткен екен. Кейінірек әлдебір жағдайларға байланысты, ол онымен ажырасып, үшінші рет үйленеді. Оған кейінірек тоқталамыз. Мандела мен Виннидің үйлену тойы 1958 жылдың маусымында өтті. Манделаны некелесу үшін 4 күнге процестен босатады. Винни оның тағдыр қосқан жары болды. Ол күйеуін босату үшін үздіксіз күресті, митингтерде сөз сөйледі, көптеген сұхбаттар берді, адамдарға түрмеден оның жолдауларын жеткізіп, оның қайыспас қайсар рухын нығайтты. Манделаның әйелі күйеуін айына бір рет демалыс күндерінің бірінде тек 45 минут қана көре алатын.
Оған поезбен де, автокөлікпен де баруға рұқсат етпей, тек ұшақпен ғана баруға рұқсат берді, ал ол өте қымбат болатын. Және ол ұшақта тек қатаң белгіленген бір орында отыруға тиісті еді. Ешқандай ауыс-түйіске рұқсат жоқ. Оған күйеуімен сөйлесу құрылғысы арқылы тек отбасылық істер туралы айтуға рұқсат етілді. Винни Манделаның туған күніне орай, басқа елдердің көрнекті мемлекет қайраткерлерінен жеделхаттар келгенін, олардың үйінде тінту жүргенін және балаларын тергегенін айтуға құқығы жоқ еді. Тіпті егер олар өз балаларының, күзетшілерге беймәлім, еркелете айтатын аттарын атаса да, олардың әңгімесін үзіп тастайтын. Нельсон Мандела осындай жағдайда бола тұра, түрмедегі өз серіктестерінің отбасыларының жағдайына ерекше қызығушылық танытып, оларға көмек көрсету жөнінде әйеліне астарлай айтып, тапсырма берді. Ол барлық уақытта өз отандастары туралы ойлады және оларды өз жолдауларымен жігерлендіріп отырды. Серуендеу кезінде ол жас тұтқындарды тәрбиелеумен және саяси білім берумен айналысатын. Нель­сон Мандела қамауда отырғанына қарамастан, өзінің ішкі бостандығын сақтап қалды, оның рухы сынған жоқ. Түрмеде отырса да Нельсон әлемге әйгілі болды, көптеген елдерде, соның ішінде КСРО-да, оны азаттыққа шығару үшін қозғалыс кеңінен тарайды.
Осы уақытта АҰК-де Манделаны әйелі Винни Мандела алмастырады. Осынау жас та әдемі әйел көсемнің сенімді серіктесі ретінде қиын жолдан өтеді. Ол сансыз қамауға алынады, оны жер аударады, бірнеше рет түрмеде отырады, бірақ оның рухын сындыра алмайды және ол күйеуінің ісіне адал боп қалады. Мандела оған түрмеден жылы махаббат хаттарын жазады, үлкен өмірлік тәжірибесі бар адам ретінде, ол жас әйелге күйеусіз қиын екенін түсінетін. Күзетші және геодезия Шешуші және ымырасыз күреске бел буған Манделаның нағыз күш-қуаты мол кезінде өмір бойы қамауда отыруға үкім кесілді. Қапас, қараңғы, тап-тар түрме кеңістігі шығар жол таппаған талай адамның және өте күшті адамдардың сағын сындырды, жігерін құм қылды. Александр Дюма-әкесінің « Граф Монте-Кристо » таңғажайып романы біздің есімізде. Осындай аралдағы түрмеде аңғал жігіт Дантес құпия аббат Фариадан жан-жақты білім алып, өзімен бетпе-бет келген әр адамға кезінде істеген істеріне қарай қаһарлы да аяусыз төрешіге айналады. Айтпақшы, Дантес сияқты Мандела да камерадан жасырын жерасты жолымен қашпақ болып, өз кереуетінің астын қаза бастады, бірақ ол қашып кете алмады. Есейген кезінде түрмеге түскен Нельсонға тағдыр камералас біреумен емес, қатаң қадағалайтын түрме күзетшісі – Джеймс Грегоримен жолын тоғыстырды.
Бұл күзетші ОАР-да туған екен, бала кезінде қара нәсілді құрдастарымен ойнап, олардың тілін үйреніпті. Ең алдымен Мандела мен Грегори бір-бірін жек көруге таяу еді, бірақ амалсыз бірге өмір сүру салдарынан олардың бір-бірімен қарым-қатынас жасауына тура келді және бірте-бірте олардың бір-бірін түсінуі мүмкін екені анықталды. Қарым-қатынастың күрт өзгеруіне Манделаның немересі Замасвази әсер етті. Ол мөлдір түсті аралық қабырғаны жұдырығымен ұрып: « Аш, ата, аш. Мен сенің тізеңде отырғым келеді », – деп айғай салды. Нельсон өзінің жан ауыруын жасыра, өзін азар ұстап, күлімдеп, күзетшілерді нұсқап: « Титтей балақайым-ау, кілт мыналарда ғой, солардан сұрашы, олар аша ма екен », – деді. Есік, әрине, ашылмады, ал Замасвази көз жасын одан әрмен көлдетті. Мұны көргенде Грегоридің көзінен еріксіз жас шығып кетті. Грегоримен қарым-қатынастан Мандела езуші тап – ақ нәсілді азшылықтың, елі түрмеге айналған езілуші тап қара нәсілді көпшілікпен ара-қатынасының рәміздік белгісін көргендей болды. Және осынау ұзақ әңгіме оның ақтар пси­хологиясын түсінуіне мүмкіндік берді.
Кейін ол тәуелсіздік үшін зорлық-зомбылықсыз күрес тактикасын ( сатьяграха ) жасап, өзінің ұлы мақсатына жетті: 1947 жылы Үндістан тәуелсіз мемлекет болды. Оның ізбасары – қара Американың рухани көшбасшысы Мартин Лютер Кинг афроамерикалықтардың азаматтық құқықтары үшін күресте үлкен жетістіктерге жетіп, Нобель бейбітшілік сыйлығының иегері болды. Осы ұлы гуманистердің екеуі де адам қолынан қаза тапты, бірақ олардың құрбандық өлімі өз халықтарына қызмет етті және екеуі де жалпыұлттық батырға айналды. Бірте-бірте Мандела сатьяграха идеяларына терең бойлап, оларды іске асыру ісінде өз-өзін құрбан етуге дайын болды. Адам елестете алмайтындай бір өзгерістер болды: мұндай жан төзгісіз жағдайда сағы сынудың немесе қатыгездену орнына, ол кемеңгерлікке қол жеткізді, әрі ұлы гуманист болды. Түрмеде қайтпас қайсар тұтқынның мінез-құлқын анық сипаттайтын, бір өте ерекше оқиға орын алды. ОАР режимінің жоғары шенеуніктері бірде, оның геодезиядан түсінігі жоқ екенін біле тұра, қалжыңдап, аралдың геодезиялық түсірілімін жасайтын болса, оның мерзімінен бұрын босайтынын айтады. Ол соған келіскенде, әлгі басшылар қатты таңғалады. Ол бір жарым жыл оқулықтар бойынша геодезия негіздерін оқып шықты. Содан кейін теодолит пен нивелир жеткізуді сұрады. Расистік әзілкештерге енді шегінетін жер қалмады.
Оған құралдар жеткізілді, бірақ ешқандай көмекшілер берілген жоқ. Ал күрделі дәл далалық өлшеулерді жалғыз адам істеуі мүмкін емес, біреу нивелирді ұстау керек еді. Сол кезде ол қосалқы материалдардан ұстатқыштар жа- сап, жұмыс істеуге дайын болды. Биліктегілер, оның ештеңеге қарамастан жұмыс істегісі келетінін түсініп, оған ауа-райы қандай болса да таңертеңнен кешке дейін түсірілімдерді жүргіз деп, қатаң, орындалмастай ауыр шарт қойды. Ауа температурасының үлкен маусымдық ауытқуын ескергенде: жазда – аптап ыстықта, қыста – қақаған аязда және аралда жиі болатын жауын-шашында еңбек ету тек тозақпен тең еді. Дегенмен, Нельсон жұмысқа кірісті. Оған барлығы – түрме әкімшілігіде, қыста: боранға, қарға, жауын-шашынға, жазда: шөл мен ыстыққа қарамай, аралда еркін жүретін оның салыстырмалы түрдегі « бостандығын » күндеген тұтқындар да, тіпті оның құралдарын тасып әкететін пингвиндер де қарсы болды. Мандела 15 жыл үздіксіз жұмыс істеді және 1980 жылы аралдың толық картасын жасағанын хабарлады. Ақ нәсілді шенеуніктер оған сенген жоқ және оңтүстік-африкалық геодезиялық қызмет сарапшыларын аралға жібереді. Олар жұмыс нәтижесін көріп, оң баға берді. Күтпеген нәтижелер туралы ОАР-ның жоғары басшылығына баяндалды. Қауіпті бұзақыны бостандыққа шығаруға қорықты.
Бірақ билік өз уәделерінен толық бас тарта алмады. Әлемдегі оқиғалар Мандела түрмеде отырған кезде әлемде маңызды оқиғалар боллы. Португалияда 1974 жылдың 25-сәуірінде, айтпақшы, « түсті » деп аталатын алғашқы революция – « қалампыр революциясы » [ 7 ] болды және Салазардың ізбасары Каэтаноны тақтан құлатты. Олардың мысалдары ОАР-да африкалықтарды жігерлендірді және олар режимге қарсы сөйлей бастады, Йоханесбург Соуэто – африкалық гетто олардың сөз сөйлеу орталығы болды. Сол күн Со­уэто құрбандарын еске алу күні болып жарияланды, ал қара жұмысшылар бүкіл ел бойынша ереуіл ұйымдастырды. БҰҰ Бас Ассамблеясының шешімі бойынша 1978 жыл апартеидке қарсы күрес жылы болып жарияланды. Израильдің техникалық жәрдемімен 1979 жылдың қыркүйегінде ОАР Атом қондырғысының жарылысын өткізді. Бұл әлемдік жұртшылықты алаңдатып, одан әрі нәсілшіл мемлекетке қысым қөрсетуді күшейте түсті. Бұл ОАР-да еркіндік пен тең құқылық үшін қара түстілер күресінің кезекті толқынын көтерді. Халықаралық қауымдастықтың қысымы өсе түсті. Сондықтан 1982 жылы Мандела Полсмоор Кейптаун түрмесіне ауыстырылды, ондағы тұрмыстық жағдай әлдеқайда жақсы еді. Елдің өзінде де өзгерістер болды. Үлкен Қолтырауын деген лақап аты бар Питер Бота президент болды.
Мандела түрмеде отырған кезде ОАР билігі оның айналасына үнсіздік қабырғасын қоюға тырысты, оның портреттері мен фотосуреттерін шығаруға, оның сөздері мен мақалаларын жариялауға тыйым салынды, бірақ апартеидке қарсы ымырасыз күрескер ретінде Манделаның даңқы әлемде күн сайын өсе түсті. Енді онымен санаспау мүмкін емес еді. Сондықтан ОАР-ның бірінші президенті 1985 жылы саяси күрестен бас тартса Манделаны босататынын айтты, кейін оған эмиграцияға кетуді ұсынды, бірақ тұтқын бұл ұсыныстарға келіспеді. Сонымен қоса, елдегі әлеуметтік және саяси ахуал қатты қызып, 1985 жылы Үкімет төтенше жағдай режимін енгізді. Тап сол кезде, өткен ғасырдың 80-жылдарының ортасында Манделаның бастамасы бойынша белгілі саясаткерлер – АҰК өкілдері мен ақ нәсілді азшылық көшбасшылары арасында елдің болашақ саяси құрылымы туралы келіссөздер бастады. Олар өте құпия жағдайда өтті. Ол ел басқарған кезде 20 мың қара нәсілді адам өлтіріліпті. Жаңа президент боп Фредерик Виллем де Клерк [ 9 ] сайланды, оны жұрт « оңтүстік африкалық Горбачев » деп атады. Ол дағдарыстан шығу үшін саясатта түбегейлі өзгерістер жасау қажеттігін түсінді. Енді ОАР-ның барлық көршілері еркіндік алды. Бұл оңтүстік африкалықтардың репрессивті режимге қарсы күресін күшейтті.
Азаттық Күрес нәтижесінде 1990 жылдың маусымында төтенше жағдай жойылып, цензура таратылып, саяси тұтқындар босатылды және саяси себептермен елден кеткен Оңтүстік африкалықтар отанына орала бастады. Тап сол жылы ОАР өз еркімен ядролық қарулар қорын жойды. Алайда, күн сайын түбегейлі саяси өзгерістер қажет екені, әйтпесе азаматтық соғысты болдырмау қиын болатыны анықтала түсті. Міне, АҰК көшбасшысының әйелі Винни Мандела ОАР Әділет министрімен кездейсоқ кездесуі кезінде елдегі қарсылық қозғалыстарын Нельсон Мандела ғана бақылауда ұстай алатынын ұғындырды. Осыдан кейін жоғары лауазымды тұлғалардың Манделаға келуі жиіледі. Ұзақ келіссөздерден кейін 1990 жылы Мандела босатылды. Бірақ осы жолы да ол АҰК-н заңдастыру туралы ОАР Президентінің Жарлығы жарияланысымен бостандыққа шығуға келісті. Мандела түрмеден шыққан бойда жасаған алғашқы мәлімдемесінде, ол өзін азаптағандарға ашу-кек ұстамайтынын және оларды кешіретінін айтты. Кейптаунның орталық алаңында оны жарты миллионнан астам адам қарсы алды. Әлемнің түкпір-түкпірінен мемлекет және үкімет басшылары өздерінің сәлем хаттарын жолдады. Елдегі қара нәсілділер – өмір сүру жағдайларының жақсаруына, ақ нәсілділер – өз өмірлерінің қауіпсіздігіне, ал шетелдегілер – апартеидтен көпнәсілді өркениетті қоғамға көшуге үміттенді және барлығы да өз үміттерінің жүзеге асуын Манделамен байланыстырды.
ОАР Президенті 1991 жылдың 1-ақпанында апартеид режимін қорғайтын заңдарды біртіндеп жою туралы мәлімдеді. Мандела үшін көп жақсылық жасаған Кеңес үкіметі ол еркіндікке шыққаннан кейін, оны халықаралық Лениндік бейбітшілік сыйлығымен марапаттау туралы шешім қабылданғанын мәлімдеді, бірақ ол одан сыпайы түрде бас тартты. Жалпы Мандела ғұмырының 28 жылын түрмеде өткізді. Ол түрмеде туберкулезбен ауырып тұрды, осындай ұзақ уақыт ішінде ол анасы мен үлкен ұлынан айырылды, алайда оларды жерлеуге оны жібермеді. Осы ширек ғасырдан аса уақыт ішінде әлем түбегейлі өзгерді. Расистік ОАР БҰҰ және басқа да халықаралық ұйымдар, сондай-ақ жекелеген мемлекеттер мен мемлекеттік топтар кеңінен енгізген халықаралық санкциялар нысанына айналды. Тіпті іс оңтүстік африкалық спортшылардың халықаралық жарыстарға қатысуына тыйым салуға дейін жетті. БҰҰ құжаттарында апартеид халықаралық құқық нормаларын өрескел бұзған, бейбітшілікке және халықаралық қауіпсіздікке қатер төндірген адамзатқа қарсы қылмыс ретінде сипатталады. ОАР-ға қуатты саяси және экономикалық қысым көрсетілді. Осының барлығы Оңтүстік Африка халқын ынталандырып, өз құқықтары үшін күресін бұрын көрмеген өрлеуге жеткізді. Бұрын негізінен үшінші әлем елдері ОАР Үкіметіне апарте­ид күшін жою талабы бойынша қатты қысым көрсеткен болса, енді оларға Ұлыбритания мен АҚШ қосылды.
Еркіндік пен демократия идеалдарынан басқа, батыс елдері практикалық мүдделерді де қозғап отырды. ОАР әлемдік нарықта мықты және қатаң бәсекелес бола бастады, өзінің табиғи ресурстарына жолатпады, ал ең бастысы – ОАР ядролық технологиялары сенімсіз қолға түсу мүмкіндігінен қорықты. Осыдан кейін билік пен АҰК арасындағы кеңесулердің күрделі үдерісі басталды. Мандела елде жалпыға бірдей, адал және еркін сайлау: бір адам – бір дауыс қағидасы бойынша өтсін деп табандылықпен талап етті. Барлығы бұның қара түстілер жеңіске жетіп, биліктің оларға көшуін білдіретінін түсінді. Оның дәлелдері қарапайым және байыпты: қара түстілер үлесі әрдайым өсе береді және таяу арада әрбір ақ нәсілдіге 10 қара түстіден болады, өздері қаласа да, қалмаса да, ақтар билікті беруге мәжбүр болады. Және бұл жолда тек екі нұсқа бар: қантөгісті револю­ция немесе биліктің бейбіт берілуі. Бірінші әдістің немен аяқталатыны тарихтан белгілі, ал егер екінші нұсқа таңдалса, онда Мандела ақтардың тоналуына жол бермей, олардың құқықтарын сақтай отырып, бұның ауыртпалықсыз өтуі үшін бәрін жасайды. Мұндай дәлелдерге қарсы тұру қиын еді.
Көптен күткен жеңіс Ақыр соңында АҰК, биілк басындағы ұлттық партия ( ҰП ) және зулустың Инкат Бостандық Партиясы ( ИБП ) өкілдері арасында ресми келіссөздер сериясы басталды. ИБП-ға АҰК-мен бәсекелесуші партия ретінде қарап, оны билік астыртын түрде қолдап, қаржыландырды. Ағылшын саясаткерлері мен БҰҰ-ның функционерлері делдал болды. Форумға қатысушылар мынадай түбегейлі келісімге келді: елде нәсілдік кемсітушіліксіз еркін сайлау өтеді, күш құрылымдарын бақылау белгілі бір кезеңде ақтарға жүктеледі, ал қазіргі президент Фредерик де Клеркке екі вице – президенттің біреуінің орнына кепілдік беріледі. Келіссөздердің осындай табысты нәтижесі үшін Нельсон Мандела мен Фредерик де Клерк екеуі бір Нобель бейбітшілік сыйлығымен марапатталады. Күткендеріндей, Африка Ұлттық Конгресс шешуші жеңіске жетті. АҰК 62,65 пайыз дауыс жинап, 9 провинцияның 7 провинциясында жеңіске жетті. Бұл оған Ұлттық Ассамблеяда ( Парламенттің төменгі палатасында ) 400 орынның 252-сін және Сенатта 90-орынның 60-сын ( жоғарғы палатада ) және тиісінше ОАР президенті ( Нельсон Мандела ) мен бірінші вице-президент ( Табо Мбеки [ 10 ] ) қызметін алуға мүмкіндік берді. АҰК өкілдері 27 министрліктің 18-ін, соның ішінде сыртқы істер, әділет, қорғаныс, қауіпсіздік, көлік, сауда және өнеркәсіп министрліктерін басқарды.
Ұлттық партия ( ақтар ) ( ҰП ) Кейп провинциясында жеңіске жетіп, 20,39 пайыз дауыс алып, екінші орынға ие болды. Оның көшбасшысы Де Клерк екінші вице-прези­дент болды. ҰП Парламенттің төменгі палатасында 82 орын алды, жоғарғы палатасында 17 орын және 8 министрліктің портфелін – қаржы, ауылшаруашылығы, минералдар және энергетика министрі алды. Сондай-ақ, осы партия өкілдері Қарулы Күштер қолбасшысы, полиция комиссары және Резервтік Банк басқарушысының лауазымдарын сақтап қалды. Инката Бостандық партиясы ( ИБП ) Квазулу-Наталь про­винциясында басымдық көрсетті. Оның көшбасшысы М. Бутулези ішкі істер министрі болды. Манделаның кейбір жақтаушылары барлық министрліктің портфелін алуды талап етті, бірақ ол оның неге әкелуі мүмкін екенін жақсы түсінді. Ақ нәсілді африканерлік халықтың радикалдық бағыттағы ұйымдары ақтар үшін « Фольксаат » тәуелсіз мемлекетін құруды талап етті, ал АҰК-нің бұрынғы оппоненті – Инкат Бостандық партиясы Квазулу-Наталь үшін толық автономия бере отырып, федерация құруды талап етті. Ақылға қонымды ымырасыз, ел азаматтық соғысқа түсіп, бөлшектеніп, талан-таражға түсуі мүмкін еді. Нельсон Ман­дела шын жағдайды түсініп, соған негізделген ерекше саяси икемділік көрсетті.
Жаңа ОАР Жарты ғасырлық күрес ( көп бөлігінде Мандела түрмеде отырған ), жеңіс салтанатымен аяқталды және маңыздысы бұл нәсіларалық бейбітшілікті сақтаған жеңіс еді. Жаңа ОАР халықаралық оқшаулаудан шықты, ол бірден өзінің Ұлттар ( Британдық ) Ынтымақтастығына, БҰҰ-ға мүшелігін қайта жандандырды, Қосылмау қозғалысына және Африка бірлігі ұйымына кірді. Жаңа консти­туция 1997 жылдың 4-ақпанында күшіне енді, ол ОАР жаңа саяси құрылымын, барлық нәсілдер мен ұлттардың теңдігін жариялады. Венециалық комиссияның пікірінше, ол әлемдегі ең демократиялық конституцияның бірі болды. Қаралар мен ақтардың ғасырлар бойғы дұшпандығын тоқтату үшін Манделаға көп күш салуға тура келді. Сонымен қатар, ол осы жауласудан Оңтүстік Африканың байырғы тұрғындары көп нәрсе жоғалтатынын, ақ нәсілді мамандарсыз ОАР экономикасы тез құлдырайтынын ұқты. Сондықтан ол күзет бастығын қуғын-сүргіннен сақтап қалды, өзін өмір бойы қамауға үкім шығарған судьяны кешіріп, оны көпшілік алдында құшақтады; Питер Бота қайтыс болғаннан кейін 2006 жылы оның жесірі мен балаларына барып, былай деп көңіл айтты: « Көптеген адамдар үшін Бота апартеид рәмізі болып қалса да, оны біз елде бейбітшілікке жол салғаны үшін есте сақтаймыз ».
Мандела президенттікке ұмтылған жоқ, ол осы қызметтен барынша жалтарған, бірақ серіктестері тек қана оның осы лауазымға орналасу үшін толық моральдық құқығы және үлкен саяси жүгі бар деп есептеді. Президент болған кезде, ол өзінің жоғары міндеттерін көбінесе басқа шенеуніктерге жүктеп, онша ұқыпты орындаған жоқ. Әрине, бұл Манделаның бюрократиялық жұмысты ұнатпауына байланысты еді, бірақ бұнысы « үшінші әлемнің » барлық саясаткерлерінің билікке шектен тыс құмарлана ұмтылуына қарама-қайшы және жергілікті саясаткерлер үшін ерекше үлгі болды. Ол елді басқарудағы өз рөлін ба­рынша төмендетті: « Менің көптеген әріптестерім барлық жағынан менен жоғары. Мен тек әшекей ғанамын, игілік емеспін ». Кейбір мемлекеттердің көшбасшыларымен салыстырғанда қандай контраст! ». Мандела өзіне тиесілі 5 жыл қызмет еткеннен соң, өзінің серіктесі және ізбасары Табо Мбекиге билік тізгінін үлкен ықыласпен тапсырды. Жаңа ОАР-да бәрі тыныш болды деп айтуға болмайды. Қаралар билігі орнағаннан кейін 50 мыңнан астам ақ адам елден кетті, бұл жалпы саны 42 млн халықтың бір пайызға жуығы еді. Қаралар шабуылы салдарынан 550 африканер қаза тапты. Әлі де ақтар мен қаралардың тұрмыс деңгейінде үлкен айырмашылықтар сақталды.
Қаралар – өз өмірлерін тез арада жақсартуды, ал ақтар өз құқықтарын қорғауды талап етті. Негізгі қарама-қайшылықтар мажоритарлық қағидат бойынша, ақ нәсілді азшылыққа мемлекет пен экономиканы басқаруға мүмкіндік бермейтін, биліктің сайланбалы органдарын қалыптастыру жүйесіне қатысты болды. Мандела 1999 жылы Табо Мбекиге ел басқару тізгінін бергеннен кейін, бірнеше рет олардың арасында ішкі саясат туралы даулар пайда болды. Барлық жоғары мемлекеттік орындарды қаралар өкілдері алды. Алайда, олардың көпшілігінің тәжірибесі, тиісті білімі, қажетті біліктілігі жоқ еді, сондықтан өздерінің кәсіби міндеттерін өте шебер орындай алмады. Осыдан қылмыс деңгейі айтарлықтай өсті, қалалар ластанды, коммуналдық қызмет көрсету, көліктердің жұмыс істеуі нашарлады, ал елдің экономикалық өсуі айтарлықтай төмендеді. ОАР-да қатерлі дерт – СПИД жұқтырғандар саны қарқынды өсті, қаралардың жұмыссыздық деңгейі бұрынғыша жоғары еді, ақ адамдардың орташа жылдық табысы 17060 доллар да, ал қара адамдардың табысы – 3005 доллар болатын. Жаңа 2000 жыл қарсаңында Нельсон Мандела Роббен аралына келіп, өзі отырған жалғыз адамдық камераға шырақ жақты. Шығар кезінде: « XX ғасыр көңілсіз ғасыр болды », – деп мұңая айтуы, бәлкім содан болса керек.
Алайда, осынау проблемалардың барлығы қандай күрделі болса да, Нельсон Манделаның өз елін құтқарғанымен салыстырғанда түк те емес. Егер ол болмаса, Оңтүстік Африкада, тіпті ойлауға да қорқынышты азаматтық соғыс өршіп тұрар еді. Ал Африкада мұндай даму сценарийлері неге әкелетініне мысалдар өте көп. Ерте ме, кеш пе ( әрине, Нельсон Мандела бағдарын сақтаған жағдайда ) елде өзінің іскер әкімгерлері, пысық кәсіпкерлері, дарынды мәдениет қайраткерлері, дана ғалымдары пайда болады… Ең бастысы – байырғы халық бостандыққа ие болды және құлдық сипатынан айырылды. Дақпырт пен даңқ Өзінің бар саналы ғұмырын саяси күреске арнаған ұлы қайраткер ретінде Нельсон Манделаның отбасында үлкен драмалар болды. Оның әйелі – Винни Манделаны сыбайлас жемқорлыққа, 80-жылдардағы АҰК барлауы ақ адамдар Үкіметінің нұсқауы бойынша тыңшылыққа және опасыздыққа қатысты күдіктенген төрт жасөспірімді азаптау және өлтіру сияқты қылмыстар тізбегіне байланысты айыптады. Нельсон Манделаның өзі Винниді кешіреді, осындай әдемі де жас әйелге күйеуін ширек ғасыр күту қиын екенін ол түсінетін айтты. Ал қылмыстық жағын Нобель сыйлығының лауреаты архиепископ Десмонд Тутудың төрағалығымен ақиқат пен татуласу комиссиясы қарады. Алайда тергеу еш нәтиже берген жоқ. Мандела әйелін кешірсе де, онымен бірге тұрмай, 1995 жылы ажырасады.
Ол өз шешімін былай деп түсіндірді: « АҰК-дағы біздің бірлескен жұмысымызға және апартеидке қарсы күрестегі қиындықтарға байланысты біз бір қалыпты, бақытты отбасылық өмір сүре алмаймыз… Менің оған деген махаббатым өзгерген жоқ. Алайда, соңғы айларда туындаған бірқатар маңызды мәселелер бойынша арамыздағы алшақтық салдарынан, екеумізге бөлек кету дұрыс болар деп шештік. Менің бұл шешімім бұқаралық ақпарат құралдарында әйеліме тағылған айыптарға қатысты емес. Біз өзара кіналаспай айрыласамыз ». Өте ұстамды, кемеңгер адамға және ұлы саясаткерге лайықты тұжырым. Ол 1998 жылы қаза тапқан досы – Мозамбик президенті Самора Машелдің жесірі, өзінен 30 жас кіші Грас Машелге үйленді. Ол түрмеде отырған кезде Тембекиле есімді кіші ұлы автокөлік апатында қаза тапты. Үлкен ұлы Макгахо 2005 жылы ЖҚТБ-дан 54 жасында қайтыс болды. Екі ұлы да бірінші әйелі Эвелиннен еді. Қазір оның үш қызы бар, біреуі – Эвелиннен, екеуі – Винниден. Оның немерелерінің бірі атасының ризашылығымен және келісімімен, өз тайпасының көсеміне айналды, Жас көсем университетті « саяси ғылымдар » мамандығы бойынша бітіріп, өз қатарластарын білімді еткісі келеді. Бірақ оның жеке драмасы дүниежүзілік даңқымен ешқандай салыстыруға келмейді.
Дәстүр бойынша « тақта отыруға құқы бар, бірақ билік айтуға емес » Ұлыбританияның керенау және кербез патшайымы көптеген ұлы саясаткерлерге әмір беріп, оларға орнын көрсетуге үйренген еді. Мысалы, бір күні « темір ханым » Маргарет Тэтчер премьер-министр бола отырып, оған бір түрлі өрескелдеу: « Мәртебелім, біздің көйлектеріміз бірдей екен », – деп ескертпе жасады. Сол бойда: « Бодандарымның не киіп жүргені мені қызықтырмайды », – деген суық жауап алды. Осынау бас білдіргіш « темір ха­ным » ең алғаш Нельсон Мандела оған келерде кішкене қыз бала құсап қобалжыды. Британдық парламентте депутаттар оны тұрып және қошеметпен қарсы алды. Айтпақшы, бұл оның Лондондағы екінші ескерткіші, біріншісі Темза өзенінің оңтүстік жағалауында тұр еді. Ескерткіштің ашылу салтанатында британдық премь­ер-министр Гордон Браун Нельсон Манделаны барлық замандардағы ең батыл және құрметті адамдардың бірі деп атады. Кейіпкердің өзі бұл ескерткішті езгіге қарсы күрескендердің барлығының қарсыласу рәмізі ретінде қабылдау керектігін кішіпейілдікпен атап өтті. Нельсон Мандела, бәлкім, сыпайгершілікке түспей, бәрін ашық және тура айта алатын планетадағы жалғыз саясаткер болса керек. Оны бүкіл әлемде, әлемнің бес бөлігінде, бес құрлықта құрметтеді.
Ол кез келген ұлы державаның және кез келген көшбасшының іс-әрекеті туралы ойлаған нәрселерінің барлығын айтты. Ол біріккен оңтүстік африкалық ұлттардың ғана әкесі емес, сондай-ақ барлық азап шегуші халықтардың қамқоршысы болды. Ол Ливия мен Кубаны оқшаулауды тоқтауға шақырды, ол Ирак пен Югославияның бомбалануын сынға алды, ал АҚШ-ты « әлемдік жандарм » деп атады. Ол кез келген сынды көтере алмай, жаны ауыратын америкалық президент Джордж Буштың жиі-жиі сазайын тарттыратын, бірақ ол ізетпен үнсіз қалатын немесе ұлы оңтүстік африкалықтың кез келген пікірін құрметтейтіндігі жайлы жартылай түсініксіз бірдеңе айтатын. Нельсон Мандела қиын сәтте өзіне көмектескен адамдарды ешқашан ұмытқан жоқ. Сол себепті, даңқ шыңына шығып отырып, ол Билл Клинтонмен де, Маргарет Тэтчермен де дос болды және Батыс саясаткерлерінің жағымсыз көзқарастарына қарамастан, Фидель Кастроны, Муамар Каддафиді құшақтап, саяси карталардан әлдеқашан жоғалып кеткен КСРО-ға үнемі алғыс айтатын еді... 1999 жылы әлемдік қауымдастықты қайран қалдыра, ол мүмкін емес дерлік іске қол жеткізе алды – Муа­мар Каддафиді, 1988 жылы шотландиялық Локерби қаласының үстінде ұшып бара жатқан жолаушылар лайнерінің бортында жарылыс ұйымдастырғаны үшін айыпталып отырған өз барлауының екі агентін беруге көндірді.
Мандела 2001 жылы Бурундиға келіп, Руандада этносаралық соғысты тоқтату үшін оңтүстік африкалық әскерлерді орналастыру туралы келіссөздерге жеке өзі қатысты. Нельсон Мандела көптеген кітаптар жазды, солардың ішінде ең әйгілілері « Бостандыққа жеңіл жол жоқ » ( 1965 ) және « Мен өлуге дайынмын » ( 1979 ). Бір қайран қаларлығы, талай жылдар бойғы күрес, түрмедегі жоқшылықтар, әлемдік саясатқа қатысуы және тіпті өте егде жасы оның мінезін өзгерткен жоқ. Ол әділетсіздік пен опасыздық көрсе садақ жебесіндей тіке, шырпыдай тез тұтанғыш еді. Саяси екіжүзділік пен арсыздық саясаттың ажырамас бөлігі болған кезде, Мандела адалдық, ізгілік, жанашырлық және жақынға деген махаббат үшін күреседі. Мұндай ұстанымы үшін оны тіпті дұшпандары да құрметтейтін еді. Оның 46664 түрме нөмірі әлемге әйгілі брэнд болды, оны қолдануға көптеген адамдар мен ұйымдар ұмтылады. Сондықтан, жарнаманың социологиялық зерттеуінің сауалнамасына сәйкес, « Нельсон Мандела – « Кока-коланы » бірінші орыннан ығыстырған әлемдегі ең танымал бренд. Достары мен серіктестері Мадиба ( көсем ) деп атаған Нельсон Мандела көптеген халықаралық сыйлықтарға ие болды. Олардың қатарында – Феликс Уфуэ-Буаньи атындағы ЮНЕСКО-ның Бейбітшілік сыйлығы және Бейбітшіліктің Нобель сыйлығы ( екеуі Де Клеркпен бірге ) бар.
Ол әлемнің түрлі елдеріндегі 50-ден астам университеттің құрметті докторы, ЮНЕСКО-ның ізгі ниет елшісі және « Эмнисти Интер­нэшнл » халықаралық құқық қорғау ұйымының « ар-ождан » елшісі болды. Онда Нельсон Ман­дела әділдік үшін қажымас күрескер ретінде көшбасшылық позицияға ие болды. Осындай жан-жақты бедел – XX ғасырда ғана емес, XXI ғасырдың басында да, барлық уақытта да бірегей құбылыс. Бізден алыста, Африканың оңтүстігінде, басқа тарихи және мәдени контексте болғандай көрінетін бұл жағдай біз үшін тек танымдық аспектіге ие. Алайда бұл олай емес. Біріншіден, Оңтүстік Африканың байырғы халды өз азаттығын өз қолына алу үшін қандай орасан зор құрбандықтар қажет болғанын біле отырып, біз тәуелсіздігімізді одан әрі бағалауымыз керек. Екіншіден, Нельсон Мандела – елдің нағыз көшбасшысы қандай болуы тиіс дегенде нағыз үлгі болатын тұлға. Ұлы Мадиба 2013 жылдың 5-желтоқсанында қайтыс болды. Әлемнің барлық мемлекетінің көшбасшылары түгелге жуық, оның ішінде бұрынғы басшылары да оның қайтыс болуына байланысты көңіл айтты және олардың көпшілігі аңыз-адамды жерлеу рәсіміне келді.
ОАР-да – он күндік, Үндістанда – бес күндік, Венесуэлада үш күндік аза тұту жарияланды... Экономикалық комментарий ОҢТҮСТІК АФРИКАЛЫҚ МОДЕРНИЗАЦИЯ 1980-жылдардың аяғында – 1990-жылдардың басында Оңтүстік Африка Республикасы ( ОАР ) нәсілдік бөлініс – апартеидтің мемлекеттік жүйесін біртіндеп демонтаждау жолына түсті. Үкіметтің осындай бағыты едәуір дәрежеде мәжбүрліктен болды, өйткені елдің экономикалық жағдайы, ең алдымен, ОАР билігіне қысым көрсету мақсатында ЕО елдері, АҚШ және басқа да дамыған мемлекеттерді қоса алғанда, халықаралық қауымдастық қабылдаған экономикалық санкцияларға байланысты айтарлықтай нашарлады. ОАР – бірқатар минералдар қоры бойынша әлемнің ең бай елдерінің бірі. Мәселен, алтын, платина тобының металдар қоры, марганец бойынша әлемде бірінші орынға ие. Оңтүстік Африка кен орындарының басым бөлігі ресурстардың орналасу жағдайлары мен ауқымы бойынша бірегей. Оңтүстік Аф­рика өзін ауыл шаруашылығы өнімдерімен толық қамтамасыз етіп қана қоймай, сонымен қатар, тұрақты негізде ауыл шаруашылығы тауарларын экспорттай алатын әлемдегі алты елдің бірі. Темір жол және автомобиль жолдарының саны Африканың басқа ұқсас елдерінің орташа көрсеткіштерінен тиісінше 15 және 10 есе артық. Ірі теңіз порттарының болуы елдің әлемдегі барлық теңіз бағыттарына шығуына кепілдік береді.
Электр энергиясын өндіру оны тұтынудан үнемі жоғары, осылайша болашақта тұтынушылар санының өсуі үшін қор жасау қамтамасыз етіледі. Бұған қоса, электр энергиясының бағасы әлемдегі ең төмендердің бірі боп саналады. ОАР 25 ірі Әлемдік экспорттаушылар тобына кіреді. Қазіргі уақытта экспорт импорттан үнемі асып кету жағдайында сыртқы саудадан түскен кірістер ЖІӨ-нің 50 % -ына жетеді. Осылайша, ОАР Африка континентінде, тіпті апартеид жүйесі жағдайында неғұрлым дамыған мемлекет болғаны анық. Оның үстіне табиғи байлықтармен қоса, еңбек ресурстарының бәсекелестік артықшылығы да – « қара түсті » арзан жұмыс күші, біліктілігі төмен болса да салыстырмалы түрде білікті және күші арзандау « ақ » нәсілді маман қызметкерлері болды. Сондықтан, 1980 жылдардың соңында экономикалық себептер минералдық ресурстарға бағаның құлдырауы жағдайында өте маңызды болғаны түсінікті, дегенмен ОАР-ның саяси жаңғыруына және нәсілдік бөлінудің мемлекеттік машинасының қирауына әкелетіндей негіз болған жоқ – жай ғана әлем өзгерді. Апартеид тарихи және саяси анахронизмге айналды. Мамыр айында ОАР Президенті Ф.В. Ақырында, 1994 жылдың 27 сәуірінде ОАР-сын көп нәсілді демократиялық мемлекетке айналдырған уақытша конституция күшіне енді. Де Клерктің Ұлттық партиясына сайлаушылардың тек 20 % -ы дауыс берді, бұл таңқаларлық емес.
Енді Оңтүстік Африка Республикасының қара нәсілді халкының апартеид жүйесіне қарсы үш ғасырдан астам күресінен және олардың сайлауда айқын жеңісінен кейін Үкіметтегі лауазымды қызметтер АҰК мен оның одақтастары арасында бөлінуге тиісті еді. Бірақ Нельсон Мандела президент ретінде шынайы даналық көрсетті және өзінің саяси оппоненттерімен үкіметтік саясат үшін жауапкершілікті бөлісе отырып, ұлттық бірлік үкіметін ( ҰБҮ ) қалыптастырды. ҰБҮ экономикалық саясаты негізіне, елде, ең алдымен, африка халқының мүддесіне сай ауқымды әлеуметтік-экономикалық қайта құрулар жүргізуге бағытталған қайта құру және даму бағдарламасы ( ҚДБ ) алынды. Бұлар білім беру, денсаулық сақтау жүйесінің реформалары, ауылдық жерлерді электрлендіру, тұрғын үй құрылысы, ең алдымен « африкалық сектордағы » жұмыссыздыққа қарсы күрес, шағын кәсіпкерлікті ынталандыру және т.б. ҰБҮ қызметінің алғашқы нәтижелерін халықаралық бақылаушылардың көпшілігі оң бағалады. Осылайша, ОАР негізгі саяси күштері арасындағы диалог жалғасын тауып, нәсілдік немесе этникалық негіздегі ірі қақтығыстарға жол берілген жоқ, әлеуметтік-экономикалық қайта құруларды, мемлекеттік аппарат пен күш құрылымдарын реформалауды жүргізу басталды.
Сонымен қатар, экономикалық өсу қарқынын ( оптимистік бағалаулар бойынша, 1996 жылы олар 3 % -ды құрады, ал бұл көрсеткіш 6 % -дан төмен болмауы тиіс еді ) ҰБҮ-і табысты іске асыру үшін жеткіліксіз болды. Елде жаңа саяси жағдай пайда бол­ды. Биліктің атқарушы органдарында екі жыл бойы тиімді әрекет еткен негізгі саяси партиялардың өкілдік ету жүйесі мерзімінен бұрын жойылды. Іс жүзінде нақты билік бірпартиялы альянсқа АҰК – ОАКП ( компартия ) – КОСАТУ ( кәсіподақ орталығы ) көшті. Мұндай жүйе тұтастай алғанда ішкі саяси күштердің теңгеріміне сәйкес келмеді және болашақта елдің саяси және экономикалық жағдайының тұрақсыздануына нақты қауіп төндіруі мүмкін еді. Тұтастай алғанда, 1990-жылдардың соңына қарай Нельсон Манделаның өміріндегі басты мәселе жасалды деп айтуға болады. Апартеид құлады. Осылайша, драмалық қайшылықтарға толы осы елде орын алған және орын алып жатқан барлық жағдайды Манделадан кейінгі буын саясаткерлерінің шешуіне тура келді. Манделаның досы, серіктесі және ізбасары және ОАР вице-президенті Табо Мбеки 1997 жылы АҰК көшбасшысы, ал бір жылдан кейін елдің нақты басшысы болды. Ұлттық және демократиялық партиялар бірте-бірте өздерінің саяси ұстанымдарын жоғалтты, ал Инкат Бостандық партиясы коалициялық Ұлттық Бірлік Үкіметінде АҰК-мен ынтымақтасуын жалғастырды.
ЖІӨ өсімі жылына 2 % -дан кем болды, білім алуға қол жеткізу күрделенді, халыққа медициналық қызмет көрсету нашарлады. Дегенмен, 1999 және 2004 жылдары парламенттік сайлауда АҮК сенімді жеңіске жетті. Жаңа президент Мбеки өзінен бұрынғы үкіметтің бағытын жалғастырды. Үкіметтің саяси және әлеуметтік базасы кеңейтілді – оның құрамына елдің барлық нәсілдік және этникалық топтарының мүддесін көтеретін оппозициялық партиялардың мүшелері кірді. XXI ғасырдың басында ОАР-ның сыртқы және ішкі саясатының шешуші элементі « африкалық қайта өрлеу » тұжырымдамасы болды. Оны 1996 жылдың мамыр айында Мбеки Конституцияның қабылдануына арналған Парламент Мәжілісінде ОАР-ның Африкадағы рөлі мен орнын анықтайтын жаңа « ұлттық идея » ретінде ұсынды. Мбеки Алжир және Ниге­рия президенттерімен бірге 1999 жылы Африка Бірлігі Ұйымының ( АБҰ ) саммитінде ұсынылған « Африканы қалпына келтіру жөніндегі серіктестіктің мыңжылдық бағдарламасы « ( The Millennium Partnership for the African Recovery Programme – MAP ) авторларының бірі болды. АО төрағасы болып Мбеки сайланды. Егер африкалық ренессанс, немесе дәлірек айтқанда, оның идеалдары осы құрлықта, демек, бүкіл әлемде күткен өзгерістерді тудырса, ол жаңа мыңжылдықтың маңызды оқиғаларының біріне айналар еді.
Африкалық ренессансты әркім әртүрлі түсінеді, бірақ шын мәнінде, ол « жаңа » Африканың пайда болуын болжайды, онда өткеннің жағымсыз бейнесін жойып, оған саясаты мен экономикасы тұрақты, әрі моральдық жағынан сау континент болуға мүмкіндік береді. ОАР Ренессанс идеясының « отаны » болғандықтан, Африканың басқа халқына үндеу осы жерден тарауы керек... Мбеки ренессанс Африканың түкпірінен пайда болуы тиіс екеніне және оған қойылған міндетке күші жететініне сенімді. Оңтүстік Африка Республикасы осы қозғалысқа басшылық жасауды өз қолына алды. Бірақ ол команданың емес, мысалдың күшімен өз соңынан ертіп жүруі керек. ОАР-да 1994 жылғы эйфория біртіндеп тарап, Мбеки дәлме-дәл байқағанындай, әрекет ететін уақыт келді. Мандела бірінші қадамды жасады – ол қандай нәзік болса да оңтүстік африкалық қоғамның әртүрлі таптары арасындағы татулыққа қол жеткізді. Енді келесі қадам жасалуы керек – ол елді нақты ақылға қонымды басқарумен қамтамасыз ету. Бізде бар болғаны тек – әділетсіз қоғамды жақсартуға деген ыстық ықылас қана еді. Мұны істеу үшін біз саяси билік үшін күресте жеңуіміз, ал билік үшін күресте жеңген соң – аяқталмаған жұмысты одан ары жалғастыру үшін адамдарымыздың қолдауын сақтауымыз керек еді ».
Ли Куан Ю ЛИ КУАН Ю - СИНГАПУРДЫ ҚҰРУШЫ Догма және ақыл-ой ХХ ғасыр – коммунистік, фашистік, квазинеолибералдық, радикалды-діни, Құдай қағидаларынан алыс әртүрлі әлеуметтік эксперименттерге толы болды… Жаңа демиургтер [ 1 ], сүйектерді сындырып, омыртқаларды опыра отырып, күллі халықтарды күйретіп, олардың « барлығын ешқашан адам болмастай » өң-түсі жоқ, кескін-келбетсіз, « ақсары жын-перілердің », діни фанаттардың, « дарвиндік » жыртқыштар мен олардың құрбандарының жаңа тұқымын илеп жасайтын адамдық қамырға айналдырды. Олардың іс-әрекеттерінің басым көпшілігі адамзаттың төбе шашын тік тұрғызды. Бірақ екі мемлекет қайраткері – Ли Куан Ю және оның қарсылас-шәкірті Махатхир Мохамад ерекше болатын. Данышпан реформаторлар қысқа тарихи мерзім ішінде өз халқын әлемдік өркениеттің шыңына шығару мақсатын алға қойды. Оларды бәлкім фанатизм, догматизм және « нысандарға » деген жеккөрушілік емес, ро­мантизм, парасат пайымы және патриотизм қозғағандықтан болар, олар өз мақсаттарына жетті. Көптеген адамдар оның арманын жүзеге асыруға тырысты, бірақ ешкім соған ұқсас ештеңе істей алмады. Мүмкін, тап солай істеу мүмкін емес те шығар, бірақ бәрінен бұрын сол мақсатқа жақындаған Куан Ю болды.
Жаңа утопия тарихы Сингапур – өзіндік тарихы бар кішкентай арал, ежелден малайлықтар меншігіндегі жер, негізінен қытайлықтар қоныстанған. Ол Малакка түбегінің оңтүстік шетінде, ұзындығы 42 км-ге, ені 28 км-ге созылатын екі мұхит – Үнді және Тынық мұхиттардың түйіскен жерінде орналасқан. Айтпақшы, « Сингапур » деген атаумен тек арал ғана емес, мемлекет те, оның жалғыз қаласы, әрі астанасы да аталады. Мемлекет осы аралдан және оны қоршаған 59 ұсақ аралдан тұрады, олардың 20-сын адамдар қоныстанған. Оның жалпы ауданы біртіндеп ұлғайып келеді. Егер тәуелсіздіктің басында ол 581,5 шаршы км-ді құраса, қазір 700 шаршы км-ге жақын. Жаңа аумақтар Индонезиядан импортталатын құм үйінділері есебінен теңізде пайда болуда. Тәуелсіздіктің қырық жылы ішінде халық саны төрт есе өсіп, 4,6 миллион адамға жетті. Жергілікті аңыздарға сүйенсек, қала 1299 жылы құрылған және бастапқыда Тумасик ( теңіз қаласы ) деп аталыпты. Қытай, Үндістан және басқа елдер арасында сауда жүргізілетін айлақ екен. Кейінірек Үнді ханзадасы Синг Нила Утама оны « Арыстан қала » деп атайды. Және сол атауы бекиді. XV-XVIII ғасырларда арал джохарлық сұлтандар билігінде болды.
Осыдан екі ғасыр бұрын аралда жүздеген малайлар мен қытайлықтар, негізінен балықшылар мекендеген шағын елді мекен ғана сақталған. Жағалауын теңіз шайған аралда тыныштық болмады. Құдай назарынан тыс қалған жердің стратегиялық маңызын XIX ғасыр басында Яваның британдық губерна­торы сэр Томас Стэмфорд Раффлз бағалады. Сол кезеңде Индонезия мен Малайға және Қытайдағы сауда жолдарына үстемдік ету үшін Ұлыбритания мен Голландия арасында қатал күрес жүріп жатты. Раффлз Оңтүстік-Шығыс Азия қақпасы маңында аралдың қандай әлеуетті мүмкіндіктер жасырып жатқанын түсінді. Джохар сұлтандарының өзара араздығын пайдалана отырып, уәде беру, сатып алу, ал кейде жасырын қоқан-лоққы көрсету арқылы ол 1819 жылы Сингапурдың британдық Ост-Үнді компаниясына азғана бағаға сатылуына қол жеткізді. Көп ұзамай Сингапур қуатты әскери-теңіз базасына айналды, ол бір жарым ғасырға жуық « Шығыстағы британ тәжінің мақтанышы » деп аталды. Екінші дүниежүзілік соғыс кезінде, 1942 жылдың ақпан айында, ағылшындардың тамаша қаруланған осынау базасы ойда-жоқта жапондықтар шабуылына ұшырап, екі себеппен – ағылшындардың астамшылық танытып жапондықтардың жауынгерлік қасиеттерін жоғары бағаламауынан және база қорғанысының дұрыс құрылмауынан құлады.
Барлық фортификациялық ғимараттар мен зеңбіректер теңізге қарай бағытталып, ал Малакка түбегіне қараған аралдың тыл жағы мүлде бекітілмеген еді, өйткені қалың джунглиден ешкім өте алмайды деп санаса керек. Жапондықтар, әрине, бұл туралы білетін және тылдан шабуыл жасап, күшті бастионды оп-оңай жаулап алды. Сингапурдың құлауы Ұлыбритания үшін екінші Галлиполи [ 2 ] болды. Алайда, АҚШ президенті Франклин Руз­вельт пен британдық премьер-министр Уинстон Черчиль арасындағы 1941 жылдың тамыз айында жасалған Атлант хартиясына сәйкес, Англия өзінің барлық отарларына, соның ішінде Малайға азаттық беруге міндеттенді. Көшбасшының қалыптасуы Дәл осындай маңызды кезеңде саясат сахнасында жеке тұлға пайда болып, ол Сингапур тағдырында ғана емес, бүкіл Оңтүстік-Шығыс Азия тағдырында да үлкен рөл атқаруға талпынады. Бұл адам – Болашақ мемлекет Ликург болашағы Ли Куан Ю деп аталатын. Ол қытайдан тамыр тартқан отбасында дүниеге келді. Оның ата-тек шежіресі хуацяоға өте тән ( « Махатхир » мақаласындағы ескертуді қараңыз ), оның атасы Ли Бокбун Қытайдың оңтүстік-шығысындағы Гуандун провинциясынан туған, ол XIX ғасырдың ортасында, Еуропа мемлекеттерінің агрессиясы кезінде, 16 жасында шағын қайық – джонкамен жақсы өмір іздеп өз елін тастап кетеді.
Талай шытырман оқиғаларды бастан кешіп, ол Сингапурға дейін жүзіп келеді де осында қоныстанады. Кейін ол жергілікті қытайлық саудагердің қызына үйленеді. Біраз ақша жинап алғасын, Бокбун отанына оралуға шешім қабылдайды, бірақ әйелі бірге еріп кетуден бас тартып, балаларын да жібермейді. Содан кейін ол жалғыз өзі кеткен екен. Хунлен Лидің атасы еуропалық дәріхананың иесі болды. Ол ағылшын тілі мен еуропалық өмір салты – табыстың басты кепілі деп сенетін англофил еді. Алайда оның үлкен ұлы Чинкун – біздің кейіпкеріміздің әкесі – оның үмітін ақтамады. Чинкун құмар ойындар мен алкогольге әуестеніп, әйелін жиі ұратын және нәтижесінде өзінің әлеуметтік мәртебесінен айрылып, шағын дүкеннің иесінен қарапайым сатушысына айналды. Атасы өзінің барлық арманын сол ақтар деп үміттенді. Ол өзі оған өте нақты атты тандады. Хунлен көзіне жас алып тұрып, бесіктегі « жарық сәулеге » жақсы білім беремін деп ант берді. Немересі өз бетінше жүре бастағаннан кейін оны өз тәрбиесіне алып кетті. Кіші Ли « Раффлз институтын » – орта мектеп құқығындағы ағылшын бастауыш мектебін бітірді және британдық Малай орта мектептерінің түлектері арасында бірінші болып атақты британдық Кембриджге қабылдау емтихандарын тапсырды.
Сондықтан ол елге оралды және уақыт жоғалтпау үшін 1905 жылы құрылған Сингапурдағы ұлттық университетке түсті. Жапон оккупациясы жылдары жапон билігіне бейім сингапурлық газетте редактор болып жұмыс істеді. Бірақ бір күні оны жапон солдаты кемсітті, бұл оның патриоттық сезімін оятты. Дегенмен, ол сезімі кейінірек және өте ерекше түрде көрінді. Соғыс аяқталғаннан кейін ол Кембриджге аттанды және оны бірден оқуға қабылдады. Онда ол өзінің жерлесі Куа Гек Чукпен танысып, соған үйленді. Неке сәтті болды, әйелі оған жанашыр дос бола білді және оған үш бала – екі ұл мен қыз туып берді. Англияда тынымсыз оқудан басқа, ол екі нәрсеге – гольф ойынына және социалистік идеяларға көңіл аударды. Біріншісі – оның элитаға, екіншісі – халыққа деген ұмтылысын көрсетеді. Келешегінен үміт күттіретін сингапурлық жігіт университетті екі мамандық – құқық және экономика бойынша үздік бітіріп, отанына 1950 жылдың 1-тамызында оралды. Ол « Лейкок энд Он » беделді адвокаттық кеңсесінде заңгерлік тәжірибе жинай бастады, содан кейін жеке өзінің адвокаттық кеңсесін құрды. Кейінірек қытайлық коммунистердің бақылауында болатын кәсіподақтар қозғалысына тартылады.
Лидің маңайына өз аралының болашағын қызу талқылайтын этникалық шығу тегі әртүрлі сингапурлық жас зияткерлер тобы біртіндеп жинала бастайды. Партия құру Сингапурлық зияткерлерді саясат одан әрі қызықтыра түседі де 1954 жылдың қарашасында олар Халық іс-қимыл партиясын ( ХІП ) құрады, оның бағдарламасы социализмнің, ұлтшылдықтың және демократияның ғажайып қоспасы боп шығады. Партияның бас хатшысы Ли Куан Ю болды. Табыс шабыттандырады және ХІП өз жұмысын одан сайын белсенді жүргізе бастайды. Сол жылы жалпы халықтық сайлау өткізіледі, коммунистер оған бойкот жариялайды. Ли Куан Ю осы мемлекеттің тарихындағы тұңғыш премьер-ми­нистр орнын алады. Жаңа, шын мәнісінде, әшекейлік мемлекеттің ешқандай өнеркәсібі жоқ, ауыл шаруашылығы жерлері аз еді және ол негізінен британдық әскери-теңіз базасына қызмет көрсету және Сингапур айлағы арқылы көрші мемлекеттердің өнімдерін кері экспорттау есебінен жұмыс істейді. Халықтың жартысына жуығы мүлдем сауатсыз – оқып, жаза алмайтын. Кенеттен елдің көшбасшысы болған жас саясаткер мұндай жағдайда мемлекетті қалай дамытуға болатынын ойлап бас қатырады. Сондықтан, 1963 жылы Малай базасында жаңа тәуелсіз мемлекет – Малайзия Федерациясы құрылғанда, солармен бірге өмір сүру оңай болады деп ойлаған ол Сингапурды соған қосу үшін көп күш-жігер жұмсады.
Бірақ көп ұзамай Куан Ю үш этностық топтан – қытайлықтардан, малайлықтардан және үндістерден тұратын боркеуік саяси құрылымдағы алғашқы екеуімен мүдделерінің үйлесуі қиын екенін түсінеді. Сонымен қоса, Малайзияның орталық билігі аралдан үлкен салық алатын да, Федерацияның заңнамалық органдарындағы орындарды, пропорцияға сәйкес емес, аз бөлетін. Никколо Макиавеллидің [ 3 ] пікірінше, кемел саясаткерде болуға тиіс арыстан мен түлкі қасиеттері бойынан үйлесім тапқан Ли Куан Ю сол кезде, тамаша саясат үшін нәзік дипломатиялық ойынды бастады. Ол Малайзия премьер-министрі Тунку Абдул Рахман Сингапурға шу асау масыл ретінде қарап, басқа малайзиялық көшбасшылардың қарсылығына қарамастан, 1965 жылдың 9-тамызында оны өз бетімен жүзуге жіберетіндей етіп бәрін ыңғайластырды. Лондон қарсы болмады. Қираған әлемде Шетелдік баспасөз, атап айтқанда, англосаксондық баспасөз түсіндірмелері өте жағымсыз болды: олардың барлығы жас аралдық мемлекет көп ұзамай өледі деп болжам жасады. Оған себеп оның үлкен ішкі проблемалары ғана емес, сыртқы әлемдегі орасан зор астаң-кестең өзгерістер де бар еді. Көптеген ұлы державалар активтерін басып алды да, соңдарынан бейберекетсіздік қалдырып, өз отарларынан безе қашты. Үндістан мен Қытай арасындағы қарым-қатынас өте күрделі болды.
Генерал де Голль 1966 жылдың 1-шілдесінде үлкен шумен Францияны НАТО әскери ұйымынан шығарды. АҚШ пен КСРО « суық » соғысқа бұрынғыдан да бір табан жақындай түсті. Бір сөзбен айтқанда, күллі әлем қирап жатқан кезде, өзінің кішкентай аралында бірдеңе жасағысы келген әпендеге ешкім көңіл аударған жоқ. Бірақ бұл « әпенде » ерекше қамырдан жасалған екен. Көшбасшының еркі « Менің мінезім қайсар, – дейді Ли Куан Ю. Бұл – көшбасшы борышы ». Және де бұл – мақтану емес. Әрине, қандай да бір маңызды шешім қабылдар алдында Куан Ю оны мұқият ойлайды, әріптестерімен, кеңесшілерімен және шетелдік сарапшылармен кеңеседі, бірақ бір күні шешім қабылдаса, содан ешқашан шегінбейді. Өз алдына үлкен мақсат қойып, Ли әрқашан өзіне сенімді болды. Ол осы жолда қандай қиындықтар күтетінін түсінді, бірақ оларды жеңуге бел буды. Және ештеңе оны таңдаған жолдан бұра алмады. Куан Ю әрдайым өз халқына адал болды, сондықтан оларға: « Әлем бізді асырауға міндетті емес. Біз кедейшілікпен күн көре алмаймыз », – деп тура мәлімдейді.
Ол сингапурлықтардың алдына бірінші кезектегі үш міндетті қойды, оны олар бір мезгілде қаз-қатар шешуге тиісті еді. Әділ, күшті және мультимәдени мемлекет негіздерін құру. Оның қауіпсіздігі мәселелерін шешу. Жаңа үлгідегі қуатты экономика құру. Белгіленген жоспарларды жүзеге асыру үшін оған мықты команда қажет еді. Және ол оны қалыптастыра бастайды. Өзі іздеген дарынды, еңбекқор және адал адамдар ерекше көзқарасты талап ететінін жақсы түсініп, адамдармен жұмыс істеуде өте шыдамды болды. Адамдарға мұқият қарап, нәзік психолог бола отырып, олардың шынайы қабілетін айна-қатесіз анықтады, содан кейін үкіметтік, кәсіподақтық немесе партиялық жұмыстарға бағыттады. Және ол үміт артқан адамдар табыс тауып, бизнес жүргізіп, дипломатиямен айналысты, оқу орындарын көтерді, денсаулық сақтау саласында жұмыс істеді. Кейбір жағдайларда тіпті қарапайым бағбандар мен гидротехниктер де оның көзіне ілікті. Бірақ, Қуан Ю егер адамның қабілетсіз немесе пайдакүнем екенін көрсе, ондайлармен әуреленіп жатпай, бірден атқаратын қызметінен босататын. Жас премьер-министрмен араласу және жұмыс істеу өте қызықты болғаны соншалықты, көптеген шетелдік мамандар оған тегін кеңестер беретін. Атап айтқанда, оның бас экономикалық кеңесшісі голландиялық Винсемиус 23 жыл бойы онымен бірге жұмыс істеді.
Ол туралы біз кейін толығырақ айтамыз. Мемлекеттің саяси құрылымы Тілдері де, мәдениеттер мен діндері де әртүрлі Сингапур халқы мынадай негізгі үш этностан тұратын: Қытай – 77 %, малай – 15 % және тамил 7 %. Халықтың төрттен үш бөлігінен астамы қытайлықтар екенін ескере отырып, премьер-министрдің өзінің де қытайға қатысы болғандықтан, көптеген тайпаластары оны « екінші Қытайды » құруға итермелейді. Бірақ Ли Куан Ю мұнымен мүлдем келіспеді, әсіресе онысы тіл саясатында айқын көрінді. Ол екі маңызды жағдайды жақсы түсінді: Сингапур – малай жері, әрі бұны ескермеуге болмайтын. Әлеммен сөйлесу үшін кең тараған тіл қажет. Сондықтан, көпшілікті таң қалдыра, ол мемлекеттік тіл ретінде – малай тілін таңдап алды, ал ағылшын тілі жұмыс тіліне айналды. Қытай және тамил тілдері ресми мәртебеге ие болды. Сингапур дың негізін қалаушы-әке өз елінің азаматтарына сендер қытайлықтар, малайлықтар немесе тамилдар емес, сингапурлықтарсыңдар деп үнемі қайталап айтатын. Барлық азаматтар діни сенім бостандығына ие болды.
Қазір елде шамамен мынадай конфессиялық жағдай орын алған: буддистер, конфуцианттар және даоистер – 54 %, мұсылмандар – 15 %, христиандар – 13 %, индуистер – 4 %. Сингапурды ол парламенттік республикаға айналдырды. Онда 1959 жылғы, кейінірек шағын түзетулер енгізілген конституция іс-жүзіне асырылуда. Мемлекет басшысы – президент, оның функциялары – негізінен өкілдік. Заң шығарушы билікті 93 депутаттан тұратын парламент жүзеге асырады. Олардың 84-і мажоритарлық жүйе бойынша жалпыға бірдей дауыс беру арқылы сайлана­ды, 9-ын президент тағайындайды. Сайлауға қатысу міндетті. Атқарушы билік кең өкілеттіктері бар премьер-министр бастаған үкіметке тиесілі. Әкімшілік жағынан ел 5 округке бөлінеді. Мемлекет құрылған сәттен бастап билікте халықтық іс-қимыл партиясы ауыспастан отыр. Ресми түрде тағы 20 саяси партия тіркелген, бірақ олар елде маңызды рөл атқармайды. Іс жүзінде бір партиялы жүйе құрылды, бірақ ол сайлау нәтижелерін бастан-аяқ бақылаумен немесе бұрмалаумен емес, адамдардың өз патриархының партиялық перзентіне деген терең және шынайы сенімімен сақталады. Бұлай жасауға мынадай жағдай да ықпал етті. Тәуелсіздіктің алғашқы жылында, 1965 жылы, елде маоистік бағдардағы Коммунистік партия мықты позицияға ие болды және ол ХІП-ға елеулі бәсекелес бола алатын.
Алайда, сол жылы өткен Парламент сайлауында коммунистер бойкот жасады, өйткені тәжірибесіз Ли Куан Ю-дің бір партиялы үкіметі жас мемлекеттің алдында тұрған үлкен мәселелерді шеше алмайды деп ойлады. Ал келесі сайлауда ХІП күйреп түседі де барлық билік коммунистерге қалады деп есептеді. Іс жүзінде барлығы басқаша болды, жас үкіметтің табыстары жылдам және әсерлі болғаны сонша, келесі жолы коммунистер сайлауында қатысқан кезде, ХІП-сын халық түгел қолдады. Ал кейіннен халықтық іс-қимыл партиясының беделі мызғымастай мықты болды. Маоистер біртіндеп маргиналды партияға айналды. Сол кезеңде тәуелсіздік алған колониялар мен билеушілер арасында күрделі қатынастар қалыптасты. Мысалы, Англияда истеблишмент үш бөлікке бөлінді: бір бөлігі империяның қирауын үлкен қателік деп санады және метрополия тез арада күйрейді деп есептеді; екінші бөлігі отарлардан тез қол үзіп, өмірді қайта бастауды ұсынды; үшінші бөлігі ескі байланыстарды үзбеу керек, оларды жаңа жағдайға лайықтап қайта құру керек деген пікірді ұстанды.
Соңғысына сыртқы істер министрінің бұрынғы орынбасары Кеннет Янгер де кіретін, ол үнді тәжірибесі негізінде өз ұстанымын былай тұжырымдады: « Үндістан тәуелсіздік алған он жылда бұрынғы империялық держава өзінің бұрынғы қалыптасқан жақын қатынастарынан үлкен пайда алуға қабілетті екенін көрсетті, егер ол бөлінуден туған шиеленіс өткеннен кейін жаңа жағдайға қалай бейімделуді білсе ғой ». Өз тарапынан, бұрынғы көптеген отар елдердің жаңа көшбасшылары өз елдерінің бұрынғы қожайындарын мүмкіндігінше тезірек қуғысы келді. Олардың арасында сирек кездесетін ерекшесі Ли Куан Ю болды. Ол жағдайды мұқият бағалап, Англиямен өркениетті түрде, ыдыстарды қиратпай, ажырасу керегін түсінді. Мәселе мынада: Сингапур Малайзия, Индонезия және ішінара Фи­липпин жататын Малай әлемінде еді. Осы мемлекеттерде Қытай диаспорасына қатысты сенімсіздікпен қарайтын, олары негізсіз де емес еді. Сингапур тәуелсіздік алып үлгерместен, көрші Индонезияда, негізінен Қытайдан шыққан, маоистік идеялардың ықпалындағы жергілікті коммунистер мемлекеттік төңкеріске жасауға әрекеттенді. Олар алты индонезиялық генералды өлтірді, президенттік сарайды, радиостанцияны және коммунистер үшін классикалық революциялық тәжірибеге айналған – поштаны, теле­фон мен телеграфты жаулап алды.
Индонезия президенті Ахмед Сукарно не істеу керектігін білмейді, бірақ Құрлық әскерлерінің қолбасшысы генерал Раден Сухарто бастаманы өз қолына алып, көтерілісті қатаң басады. Бұл драмалық оқиғалар малайзиялықтарды Сингапурдағы қытайларға тағы да күмәнмен қарауға мәжбүр етті. Ал қытай коммунистері Куан Юдың өзі үшін де бас қатыратын мәселе болды, себебі олар елде мазасыздық туғызды. Англияға қылымсу Ли Куан Ю Англиямен келіссөздерде ағылшын әскери-теңіз базасын барынша кеш көшіруге қол жеткізді, өйткені ол қауіпсіздіктің кепілі еді және оған қызмет көр­сету жергілікті бюджет кірісінің 25 % -ын берді. Ол сингапурлықтарға әскери және техникалық жабдықтарды қалдырып кетуді ( әдетте ағылшындар өзімен бірге осы жабдықты алып кететін немесе жоятын ) және қаржылық көмек көрсетуді талап етті. Өз мақсаттарына жету үшін ол британдық премьер-министр Гарольд Вильсон мен оның кабинетін оларға осындай геосаяси маңызды аймақта сенімді одақтас қажет деп сендірді. Ал егер британдықтар оны қолдамаса, онда екі нұсқа болуы мүмкін: арал малай ұлтшылдарының қолына түседі немесе билікті маоистер басып алады. Және екеуі де бұрынғы метрополияның ашықтан-ашық жау болады.
Оның дәлелдерінде асыра артық айтылған сөздер үлесі аз емес еді және ағылшын жағы мұны түсінді, бірақ қысылтаяң жағдайда мұндай қысым іске асып, Британия Лидің барлық ұсыныстарын қабылдады да: әскери базаны көшіру 1971 жылға дейін кейінге қалдырылды, өзінің барлық айлақтары, верфтері, қалқымалы доктар, аэродромдар, қойма үй-жайлары және жалпы құны 55 млн фунт стерлингтен астам жабдықтарды және нұсқау бойынша міндетті түрде жойылуға тиіс, қару-жарақты ағылшындар жергілікті билікке бүтіндей тапсырды. Кейін Сингапур ретін тауып оларды басқа нәрселерге пайдаланды. Бұған қоса, Англия 50 млн фунт стерлинг бөлді, бұл ретте аталған соманың 25 % -ы тегін көмек түрінде, ал 75 % -ы жеңілдікті қарыз түрінде берілді. Бұл жас мемлекет үшін үлкен жетістік еді. Осылайша мемлекеттің қаржылық және техникалық базасы едәуір нығайып қалды. Қорғаныс қабілеті Ли Куан Ю қорғаныс мәселесінде біраз қиындықтарға тап болды. Себебі, шағын ғана Сингапур әскері, әсіресе оның офицерлік құрамы негізінен үнемі Малайзияға көз тіккен малайлармен жасақталды. Сондықтан өз еліне шын берілген жаңа армия құруды ойлау керек болды.
Ол көмек сұрап барған мемлекеттердің ешқайсысы тек әскери жабдықтауға, офицер кадрларын даярлауға көмек көрсетуден ғана емес, тіпті әскери кеңесшілер бөлуден де бас тартты. Ұлыбритания, Үндістан, Египет бірінен-кейін бірі бас тартты… Сонда ол күтпеген қадам жасады – Израильге жүгінді. Израиль Суэцк дағдарысынан кейін одақтастарға өте мұқтаж еді сондықтан келісті, бірақ ол саяси қолдау көрсетер деп сенді, ал Ли одан барынша қашуға тырысты. Израильдіктер негізінен қытай мен үндіден шыққан сингапурлықтарды әскери іске оқытып-үйрете бастады. Алты күндік араб-израиль соғысынан кейін, БҰҰ Бас Ассамблеясы Израильді айыптаған қарарды қараған кезде Сингапур қиын жағдайға тап болды. Мұсылмандардың ортасында болғандықтан ол Израильге қолдау көрсете алмады, бірақ ол Израильді айыптай да алмады, сондықтан оның өкілі дауыс беруден бас тартты. Израильдіктер екі мемлекет арасында ресми қарым-қатынасты тез белгілеуді талап етті, бірақ Ли Куан Ю асыққан жоқ. Сингапурдың аумағы кішкентай болғандықтан, әскери оқу-жаттығулар Тайландта, Австралияда, Жаңа Зеландияда және Тайванда өткізілді. Күш көрсету барлық көршілес мемлекеттерге тиісті әсер қалдырды.
Ли Куан Ю өз мемлекетінің қауіпсіздік мәселесін түпкілікті шешу үшін Ұлыбритания, Австралия, Малайзия, Жаңа Зелан­дия және, әрине, Сингапур кіретін ұжымдық қорғаныс туралы бес жақты келісімнің басты ұйымдастырушысы болды. Енді сингапурлық билік 1971 жылы ағылшындардың кетуіне дайын болды. Дегенмен, премьер базаның алдағы эвакуациясы оның азаматтарын елегізу мүмкін екенін түсінді, сондықтан ол жергілікті радио арқылы былай деп сөз сөйледі: « Егер біз әлсіз адамдар болсақ, онда ендігі қаза болар едік, әлсіз адамдар жеңіл жолмен алып жүруге уәде бергендерге дауыс береді, ал шын мәнінде оңай жол жоқ. Сингапур тегін алатындай ештеңе жоқ, тіпті су үшін де төлеуімізге тура келеді. Бірақ қала ағылшындар кеткеннен кейін де индустриялық, коммерциялық және көлік орталығы боп қала береді ». Халық оған сенді және үрейлі көңіл күйлері азайды. Экономикадағы алғашқы қадамдар Жаңа мемлекеттің алдынан экономика саласы бойынша үлкен қиындықтар туды. Сингапурда қандай да бір өндіріс, шикізат, не білікті кадрлар да жоқ еді, тіпті суды Малайзиядан, ал құрылысқа арналған құмды ( әрі қарай теңіздегі құрлықты игеру үшін ) – көрші Индонезиядан импорттайтын. Сондықтан Ли Куан Ю ең маңызды адам ресурсына – парасатқа үміт артты.
Ол ақыл-қабілеті орташа адамдар басымдау болса, тіпті бай табиғи ресурстары бар елдің де ешқашан көтерілмейтінін жақсы түсінді. Дарын, білім және қажырлы еңбек – табыс көзі, міне, осылар. Премьер-министр Кеңсесінде бірнеше мың талантты және қабілетті адамдарды есепке алып, олардың қабілеттерінің лайықты пайдаланылуы мен мансабының табыстылығын мұқият қадағалап отырды. Басқа елдерден дарынды ғалымдарды тартып, оларға тамаша жағдай жасады. Нәтижесінде « ми қосылуы » олардың « ми ағымынан » үш есе асып түсті. Сингапурдың экономикалық стратегиясын әзірлеуде біз бұдан бұрын атап өткен голландиялық экономист, аса маңызды сараптамалық және кеңес беру жұмыстарын риясыз орындаған дарынды және еңбекқор маман Альберт Винсемиус үлкен рөл атқарды. Ол Сингапурға жылына екі рет, әр келгенде үш аптаға келетін. Ол келгенше мәліметтер мен статистикалық деректердің үлкен бумаларын дайындап қоятын, ол соларды талдап, өз қорытындыларын жасайтын. Осындай орасан зор әрі бағалы еңбегі үшін оның ұшақ билеттерінің құны мен қонақ үйде тұру ақысы ғана төленді. Сірә, идеалист Ли Куан Юдың үлкен рухани күшін сезініп, соған ұмтылса керек, сонымен қатар оған конфуциялық пен кальвинизм сияқты әртүрлі ілімдер арасындағы параллельді табу қызықты болған секілді.
Винсемиус Батыс экономикасын, оның бизнесмендерінің психологиясын және олардың « үшінші әлемде » қандай қиындықтармен бетпе-бет келетінін білді. Сондықтан ол Сингапур басшылығын ірі америкалық және еуропалық бизнесмендердің ойлау ерекшеліктерімен және жұмыс істеу стилімен таныстырды. Ол 1961 жылдың тамыз айында Экономикалық даму басқармасын ( ЭДБ ) құруға кеңес берді, оның басты міндеті « бір терезе » қағидаты бойынша инвесторлармен жұмыс болды. Оны құрғаннан кейін шетелдік инвесторлардың барлық мәселелер бойынша әрқайсысы өз талаптарын қоятын сансыз ұйымдармен емес, қатаң белгіленген ережелері бар тек бір Агенттікпен ғана ісі болды. Әрбір нақты шетелдік инвесторға бір ғана шенеунік жетекшілік етті, әрі оның қызметі инвестордың бизнестегі табысына байланысты бағаланды. Яғни шенеуніктер құтқару шеңберінен айырылып, барынша пара бопсалау мүмкіндігінен айырылып қалды. Халықаралық талаптарға сәйкес келу үшін бастапқы кезеңде ЭДБ БҰҰ Даму Бағдарламасы мен Халықаралық Еңбек Ұйымы ( ХЕҰ ) сарапшыларының бақылауымен өз жұмыс әдістерін пысықтады. ЭДБ-ның бірінші төрағасы боп тәжірибелі әкімгер Хон Суй Сен тағайындалды. Оған Англия, Канада, Австралия және Жаңа Зеландиядан келген үздік түлектер мен ғалымдарды өз қалауы бойынша таңдау мүмкіндігі берілді.
Суй Сен бюрократиялық рухтан айырылған және өндірістік мәдениеті жоғары бірегей ұйым құрды, оның қызметкерлері ең күрделі серіктестермен ортақ тіл таба алды. Алайда, басты қиындықтар әлі алда еді. Алғашқы техникалық жоба Сингапурдың батысындағы Джуронг ерекше индустриялық ауданы болды, оған қомақты қаржы салынды, бірақ қайтарым болмады. Сингапурлықтар кез келген жұмысты қолға алды. Олар макулатураны қайта өңдеумен, керамика өндірумен, форельге арналған ілгектер мен жем ілмелер жасаумен айналысуға тырысты, бірақ барлығы нәтижесіз болды. Сонда арал басшысы мұндай әдістермен экономикалық мәселе шешілмейтінін, мүлде басқа бірдеңе іздеу керектігін түсінді. Сол кезеңде ТҰК ( Транс ұлттық компаниялар ) мен жаңа Тәуелсіз Мемлекеттер ( ТМ ) арасында өзара сенімсіздік ахуалы қалыптасты. Көптеген ТҰК-лар ұлт меншігіне айналдырудан қорқып, ТМ-де бизнеспен айналысқысы келмеді. Сонымен қатар, оларға өз өндірісін жүргізу стилін өзгерту қажет болды, сондықтан ТҰК қарым-қатынаста шектен тыс сақтық көрсетті. Екінші жағынан, ТМ-де бұрынғы отаршылдыққа қарсы ғана емес, ТҰК-ға қарсы да сенімсіздік болды, өйткені жаңа Тәуелсіз Мемлекеттер ТҰК экономикалық тетіктері арқылы бұрынғы иелері сияқты – бұрынғы колонияларды тонау мақсаттарына қол жеткізуте тырысады деп есептеді.
Ли Куан Юдің, ТҰК – қайырымдылық ұйымы емес және олар сенімді, үлкен пайда ала алатын жерге ғана салынады деп есептеуі дұрыс боп шықты. Сондықтан олардың көпшілігі сыбайлас жемқорлық асқынған елдердегіше жергілікті шенеуніктерге пара беруге тырысқан жоқ. Бірақ Сингапур премьері өз-өзіне сенімді еді және ТҰК-мен ынтымақтастық өзара тиімді боларын білді. Сондықтан оларды елге тартуға шешім қабылдады, бірақ ащы да болса ақиқатын айтсақ, оларға ұсынар ештеңесі болған жоқ. Батысқа сапар ТҰК-мен жақын танысу үшін ол 1968 жылдың күзінде « әлемдік империализмнің апанына » – АҚШ-қа және оның экономикалық « қасиеттілерінің ішіндегі ең қасиеттісі » Гарвардқа келді. Онда көптеген қызықты да пайдалы идеяларды естіді, ең бастысы – оның өзі бар ықыластарымен өз білімдерін ортаға салған университет профессорлары мен ғалымдарының үлкен қызығушылығын тудырды. Бұл қызығушылық біртіндеп оқу аудиторияларынан АҚШ-тың іскер топтарына да тарады. Сондықтан, 1968 жылдың қарашасында Нью-Йорктің экономикалық клубында сөз сөйлейтінін жариялағанда, онда 800-ден астам ірі бизнес-құрылымдардың өкілдері келді. Сөйлеген сөзіне бәрі қайран қалды... Ли Куан Ю отарлық жүйе мен Вьетнамдағы АҚШ соғысының күйреген тұстағы Сингапурдың және бүкіл Оңтүстік-Шығыс Азияның проблемаларына терең талдау жасады.
Сонымен қоса, ол АҚШ компаниялары үшін осы аймақта келешекте тым жақсы мүмкіндіктер барын, оның үстіне, француздар мен ағылшындар Оңтүстік-Шығыс Азиядан кеткеннен кейін вакуум пайда болғанын, егер оны америкалықтар толтырмаса, онда КСРО мен Қытай келетінін айтты. Оның сөздерінен кейін бірқатар америкалық компаниялар жағдайды сол жерге барып, жақсылап зерттегісі келді. Сингапур да оларды ілтипатпен қабылдады, олардың кез келген мәселелерін шешуге дайын болды. Келген бизнесмендерді алғашқы 5 жылда олар салықтан босатты, содан кейін бұл мерзім 10 жылға дейін ұзартылғанын түсіндірді. Мұндай тәсіл көпшілік үшін жағымды әсер қалдырды. Мұнда жоғары технологиялық өндірістер ішінен алғашқылардың бірі боп жартылай өткізгіштерді өндіретін « Тексас ин­струмент » компаниясы өз кәсіпорнын ашты. Содан кейін « Хьюлетт-Паккард » компаниясы пайда болып, мұз жылжи бастады. Америкалық компаниялардың көбі өз өндірістерін ашты. Олардан кейін еуропалық және жапондық компаниялар келе бастады. Өзі қаламаса да, Мао Цзэдун, дәлірек айтқанда ол жүргізген « мәдени революция » Сингапурға инвесторларды тартуда елеулі көмек көрсетті. Батыс бизнесмендері ол Қытайдың Тайваньмен және Гонконгпен қарым-қатынасын шиеленісуге алып келуі мүмкін деп қорықты, сондықтан өз қаржы салымдарын сол жерден аулаққа, яғни Сингапурда жасауға тырысты.
Сонымен, аралға нағыз бизнес-қажылық басталды. Мұнда үш мыңнан астам трансұлттық компаниялардың бөлімшелері орын тепті. Жұмыс күшінің сапасы жапондық, неміс, француз және голландиялық бизнесмендердің талаптарына сай болуы үшін оларға өздерінің техникалық мамандар даярлау орталықтарын ашуға рұқсат берілді. Премьер-министр бизнес саласында өзара сенім орнатуға үлкен мән берді. Осы жылдың қазан айында әлемдік мұнай дағдарысы болды да, мұнай бағасы төрт есеге өсіп кетті. Сол кезде аралдағы мұнай айдау зауыттарында елге екі жылға жетерліктей мөлшерде мұнай болды. Кедей мемлекет мұны пайдаланатындай көрінді. Бірақ 1973 жылдың 10-қарашасында Ли Куан Ю барлық мұнай айдайтын зауыттардың, көпшілігі шетелдік басшыларын шақырды және оларға: « Сингапур өзіне ешқандай жеңілдік алмайды және басқа елдердегі клиенттері сияқты өздерінің тұтыну квотасын кесуге дайын », – деп мәлімдеді. Бұл шешім шетелдік бизнестің жергілікті үкіметке де­ген сенімін бірден арттырды. Нәтижесінде мұнай-химия қарқынды дами бастады және Сингапур бірден екі мұнай саласындағы – өңдеу және саудадағы үшінші ірі әлемдік орталыққа айналды. Сингапурдың ірі қаржы орталығына қалай айналғаны туралы деректер көптеген жарияланымдарда көрсетілген: « Бэнк оф Америка » сингапурлық бөлімшесінің вице-президенті Ван Оненге кеңес алу үшін Винсемиус келеді.
Банкир оны глобусқа әкеліп, Цюрихте – Франкфуртте – Лондонда – Нью-Йоркте – Сан-Францискода – Токиода орналасқан және қаржылық эстафетаны қолдан қолға беретін банктердің әлемдік желісінде үздіксіз және тәулік бойы банктік қызмет ету үшін қайдағы бір Оңтүстік-Шығыс Азияда бір буын жетіспейтінін көрсетті. Әрине, оның қаншама кедергілерден өтіп, күш-жігерін көп жұмсауына тура келді, алайда, 90-жылдары шағын мемле­кет өз мақсатына жетті – ол ірі әлемдік қаржы орталығына айналды. Валюталық операциялар көлемі бойынша Сингапур тек Лондон мен Нью-Йорктен кем, Токионың өкшесін басып келеді. Сингапурдың барлық қаржы резервтерінің 90 % -ын Батыста ұстайды. Конфуций мен Ликург идеяларының ұштасуы Ли Куан Ю өзінің мінсіз қоғамын құру кезінде үлкен әлемдік тәжірибені мұқият зерттеді және осы істе Шығыс пен Батыстың үздік дәстүрлері үйлесімді үндестік тапты. Бірақ, ең алдымен оны Конфуций идеялары ( б.з.д. Оларды философ Платонның ережелерімен және Жапония мен Швецияның әлеуметтік тәжірибесімен толықтырды. Алғашқы екі ежелгі данышпан тек қана қоғамдық емес, сонымен қатар азаматтардың жеке өмірін де қатаң бақылауға шақырғанымен белгілі. Конфуций мемлекетті әркім өзінің белгілі бір орны бар және өз міндеттерін аспан талабы мен қоғамның моральдық заңдарына сәйкес қатаң орындайтын үлкен отбасы ретінде қарады.
Әйгілі спартандық өмір салтын орнатқан Ликург, туғаннан әлсіз, ауру немесе кеміс адамдарды қатаң іріктеу арқылы күшті, асыл және әдемі адамдардың жаңа тұқымын шығаруға талпынған алғашқы практик деп атауға болады. Әрине, Ли Куан Ю олар құсап шектен шығушылыққа жетпегенімен, бірақ олардың ұстанымдары мен түсініктерінің синтезінен ол, дамыған елдерге тән емес ерекше қатаңдықпен ерекшеленетін, аса ерекше ұлттық Сингапур моральдық кодексін жасады. Ең алдымен, ол ең қауіпті әлеуметтік зұлымдық – сыбайлас жемқорлықты жойды. Біріншісі – адал өмір сүру салтын және жоғары патриотизмді дәріптеу. Екінші – пара алушыларға қолданылатын қатаң қылмыстық жаза, оған табысына сәйкес емес дәулетті өмір сүретіндер де тартылды. Сондай-ақ, үшінші және ең бастысы – шенеуніктердің жоғары жалақысы. Жалақы жыл сайын тек ұлғаю жағына ғана емес, реттеліп отырды. Сондықтан сингапурлық премьер-министрдің жалақысы АҚШ президентінің жалақысынан асып түседі. Мұндай еңбекақы өз лауазымын бағалауға, пара алудан бас тартуға және мемлекеттік қызметке талантты адамдарды тартуға да мүмкіндік береді. Ал шенеуніктердің тынымсыз еңбегі мен тазалығы артығымен өтеледі. Елдің көшбасшысы туған балалардың саны мен « сапасын », жыныстық тепе-теңдікті және қытайлықтар, малайлар мен индустар арасындағы қалыптасқан этникалық қатынасты сақтауды қатаң қадағалады.
Ол ағылшын тілін терең үйренуді талап етті, ал қытай тілінде сөйлейтін адамдарды әдеби тілде сөйлеуте мәжбүрледі. Ол өз отандастарының көп оқып, ғылымды үйреніп, өнермен және спортпен айналысуына қол жеткізді. Мысалы, артық салмағы бар жас сингапурлық өз салмағы нағыз отан қорғаушысына лайықты болу үшін қалыпқа түскенге дейін әскерде қызмет етеді. Ол білімді сингапурлықтарды тек білімді қыздарға үйленуге шақырды, өйткені олардың балалары зерделі болуға, әрі мәдениетті тәрбиеленуге тиіс еді. Және мұндай отбасыларда білімсіз отбасыларға қарағанда көп бала болуын талап етті. Куан Ю өз отандастарын байыту үшін көп нәрсе жасады, бірақ ол ақшаны желге шашпауды және лайықты әрі қарапайым өмір сүрулерін талап етті. Жергілікті ақсүйектер мен байлардың әйелдері қымбат киімдер киіп, асыл әшекейлерге малынған Шығыс елдерінен айырмашылығы, сингапурлық дәулетті әйелдер құнды әшекейлерге онша әуес болмай, талғаммен және сәнді киінді. Көптеген, әсіресе, жаңадан құрылған, кедей елдерде құрметті ( және тіпті аса құрметті де емес ) шетелдік қонақтар үшін тамаша дастарқан жаяды, ал ең бай Сингапур қонақтарды жылы рәуіште, бірақ қарапайым тағамдармен, артық шығынсыз қарсы алады. Адамдарды өркениетті өмір салтына үйретеді, сондықтан көшелерде үлгілі тәртіп сақталған.
Экзотикалық тыйымдарға қоғамдық орындарда түкіру және сағыз шайнау жатады. Азаматтардың аздаған тәртіп бұзушылықтары үшін айтарлықтай айыппұл салынады, ал кейде тіпті таяқпен ұрып, денесін ауырту үшін ғана емес, ендігәрі қайталаму үшін де жазалайды. Сингапур – портты қала, мұнда жезөкшелік бар, бірақ ол шағын орамда қатаң оқшауландырылған, ал « махаббат сайқалдары » арасында жергілікті әйелдер жоқ. Мұнда кез келген құмар ойындарға, тіпті ойын автоматтарына да, қатаң тыйым салынады. Бұл тыйымды бұзғандар өте қатаң жазаланады, тіпті ұзақ уақыт түрмеге қамалады. Этникалық қай топқа жататынына немесе әлеуметтік жағдайына қарамастан, жұрттың бәрін бір-бірімен тату болуға шақырады. Егер бұрын сингапурлықтар ескі үйлерде тұрып, этникалық қауым болып қоныстанса, енді оларды аралас халқы бар жаңа жайлы көпқабатты үйлерге көшірді. Бұл үйлесімді мультимәдени қоғам құрудың кепілі болды. Ал 80 % -дан астам отбасы өз баспаналарын сатып алып, меншік иесі атанды. Бұлжерде ақылға қонымды денсаулық сақтау жүйесі, оған жұмсалатын шығындардың үлкен үлесі мемлекетте және зейнетақымен қамсыздандырудың сенімді жүйесі құрылған. Халықтың тұрмысын жақсарту, мәдениетін, білім деңгейін және экономикалық әл-ауқатын арттыру қылмыстың толық жойылуына әкеп соқты.
Куан Ю әдістері өте қарапайым, кейде қарапайымның да қарапайымы боп көрінеді және оларды қабылдау оңай сияқты. Көптеген адамдар солай етуге тырысты, бірақ ештеңе шыққан жоқ. Лао-цзының [ 4 ]: « Менің сөздерімді түсіну оңай, орындау да оңай. Бірақ оларды ешкім түсіне алмайды, ешкім орындай да алмайды », – деген сөздері еріксіз еске түседі. Яғни, Лидің қарапайым қағидаттарында адамдардың архетиптік табиғатын білуге негізделген терең даналық жатқан сияқты. Бұл даналық тек ойлары таза, жүрегі таза және қолдары таза адамдарға ғана беріледі. Ли Куан Юға Лао-цзаның мынадай кеңестері белгілі: « Егер адамдар сенің ізіңе ергенін қаласаң, олардың соңынан жүр ». Бұл оның жеке ештеңесі жоқ болғандықтан емес пе? Алайда тап сол себепті ол өзінің жеке ісін жүзеге асыра алады ». Ол ең алдымен билік пен халық арасында сенім ахуалы болуын талап етеді. Сыбайлас жемқорлықпен және өтірікпен әл-ауқаты жақсы қоғам құра алмайсың. Ли Куан Ю сөз жүзінде емес, іс жүзінде өз халқын жақсы көрді. Өз отандастарына қоятын талаптарға оның өзі де сай еді: ол терең білімді, адал, тұрмыста қарапайым және өз еліне шын берілген жан.
Бір ізді конфуцианшы және « соңғы викторианшы » аталған Лидің бойынан, өзі де аңғара қоймайтын қытай мәдениетінің басымдығы мен ағылшын көрсеқызарлығы болар-болмас байқалады. Онысы танзанияшылар, шриланкийліктер туралы ғана емес, корейлер, орыстар және басқалары туралы айтқан кезінде көрінеді, алайда ол малайзиялар мен тамилдер туралы өз ой-пікірін айтуға өте сақ, өйткені олар сингапурлық ұлттың бір бөлігі солардан тұратын еді. Оның пікірінше, тек сыртқы өзгерістер ғана маңызды емес, жаңа өмір салты, ойлау еркіндігі, әлемге ашықтық және одан ең жақсысын ала білу де маңызды. Ли Куан Ю әлемдегі мемлекет қайраткерлері арасында бірінші болып өркениеттің жаңа кезеңі – жаһандану таяп келе жатқанын сезінді. Ол оның қандай игіліктері барын және қандай қауіп төнетінін түсінді. Сондықтан жаһандық ағымда жарқын түстіні бұлыңғырдан ажырату үшін бәрін қолданды, біріншісін ол дайындықпен қабылдады, екіншісін – өте қатты тәрк етті. Өзінің тамаша жетістіктері үшін Сингапурды Швейцариямен, Венециямен, Гонконгпен салыстырды... бірақ осы салыстырулардың ешқайсысы сингапурлық феноменнің шынайы ауқымын көрсете алмайды. Ғажайып емес, еңбек Ли Куан Ю қандай тамаша басшы болса да, жалғыз адамның билік басында бір өзін өте ұзақ уақыт көргендердің психологиялық тұрғыдан шаршайтынын түсінді.
Сондықтан 1990 жылы ол өзінің премьерлігін, соған қоса, халықтық іс-қимыл партиясына басшылық етуін Го Чок Тонгуға берді. Ол оның ағымдағы қызметіне аса араласпады, оған дәлел ретінде, 1995 жылы ол ел басқарып тұрған кезде әйелі Ли Гек Чудің күйеуі мен ұлы Ли Сьен Лунгтың атына екі жылжымайтын мүлік нысанын жеңілдікпен сатып алуының заңдылығын тергеу басталғанын айтуға болады. Патриарх өз отбасына қатысты тергеудің мұқият жүргізілуін талап етті. Және тергеу нәтижесі сол істің барлығы заң аясында болғанын көрсетті. Бірақ мирасқор қолының бостандығы өз шегіне ие болды, Ли Куан Ю министрлер кабинетінде өзіне мемлекеттік деңгейдегі маңызды шешімдерді қабылдауға ықпал етуге мүмкіндік беретін аға министрдің арнайы лауазымын енгізді. Осыдан бастап сингапурлық данагөйдің өмір бойы ізіне ерген әңгімелер қайта жанданды. Оны қайтадан монархизмге, қатаң авторитаризма және демократиялық принциптерді елемеуге қатысты айыптай бастады. Егер патриархтың өз перзенті Ли Сьен Лунгтың басшылық ету қабілетіне қатысты аз да болса күмәні болса, онда ол ешқашан оған осындай постты сеніп тапсырмас еді. Бірақ әкесі ұлын ұзақ жылдар бойы ауыр мемлекеттік жүкті иығына артуға дайындады.
Ол Кембриджде және Гарвардта жоғары білім алды, бригада генералы деген атағы бар, ұзақ жылдар бойы премьер-министрдің орынбасары, қаржы министрі және орталық банктің төрағасы болып жұмыс істеді. Сингапурлықтар оны еңбекқор және қарапайым адам ретінде білетін, сондықтан оның тағайындалуына олар көп жағдайда қолдау көрсетті. Бұл жағдайда Ли Куан Ю өзі үшін министр – ментор, яғни тәлімгер деген экзотикалық лауазымын ойлап тапты. Шын мәнінде, бұл үкімет отырыстарына қатысатын және өзінің қатысуымен министрлер кабинетінің жұмысына жағымды психологиялық әсер ететін премьер-министрдің кеңесшісі лауазымы еді. Ал демократия туралы өзінің орныққан пікірі бар. Алдымен адамдарға жақсы білім беру, оларды жұмыспен қамтамасыз ету, оларға лайықты өмір жасау, оларды өркениет игіліктеріне тарту керек, сонда олар демократия идеалдарына өздері келеді. Аштық пен надандық үстемдік құрған қоғамда ешқандай демократия болмайды, онда әрдайым дөрекі басбұзарлық пен толассыз бейберекетсіздік орнайды. Мысал ретінде ол өздерінің 40 отар еліне тәуелсіздік беріп, демократиялық мемлекет болыңдар деп жол нұсқаған Ұлыбритания мен Францияны келтірді. Бірақ олардың басым көпшілігінде жабайылық пен озбырлық орнады. Ұлы көшбасшы – сынға онша назар аудармайтын және өз мемлекетінің мүддесін қорғау кезінде темірдей ерік-жігерге ие икемді саясаткер.
Оның елі банктік салымдардың құпиясын қатаң сақтайды. Әрине, бұны тек таза табысы бар салымшылар ғана пайдаланбайды. Сондықтан Сингапурды банктерінде есірткі сатушылардың ақшасы, заңсыз қару сатудан түскен және өз елдерінде салық төлеуден жалтарған кірістер сақталады деп айыптайды. Бірақ салымдар құпиясынан үлкен ақша түседі және одан бас тартатын ойлары жоқ. Джакарта дағдарысы кезінде банк жүйесін тұрақтандыру үшін Индонезиялық Орталық банк берген 13,5 млрд АҚШ долларын ұрлады деп айыпталған Қытайдан шыққан индонезиялық банкирлер тобын Сингапур әлі күнге жасыруда. Ли Куан Ю жиі қолданылатын « Сингапур ғажайыбы » деген асқақ теңеуді ұнатпайды. Ол: « Мен онымен келіспеймін, өйткені « ғажайып » термині осының бәрі тылсым жолмен пайда болғандай меңзейді. Шын мәнінде бұл орасан зор, тынымсыз және қажырлы еңбектің нәтижесі », – дейді. Ал бұл еңбектің нәтижелері қайран қаларлықтай. Халықтың жан басына шаққандағы жалпы ішкі өнім тәуелсіздік кезінде елу есеге артып, 25 мың доллардан асып түсті. Осы көрсеткіш бойынша Сингапур тек әлемдегі үздік үштіктен – АҚШ, Жапония мен Германиядан кейінгі орында. Жыл сайынғы халықтың жан басына шаққандағы табысы Ли басқарған кезде 400 АҚШ долларынан 30000 долларға дейін өсті.
Мұнда салықтар төмен, жұмыссыздық жоқ, ал аралдықтардың жеке шоттарында жинақтары аз емес – олардың әрқайсысында 20 мыңнан астам доллардан келеді. Қазір Сингапур әлемдегі экономиканың ең жетілдірілген құрылымына ие және нарықтағы кез келген өзгерістерге дайын. Мысалы, Қытай мен Үндістан, оның үлгісімен, компьютерлік технологиялар және жартылай өткізгіштер өндірумен кеңінен айналысты. Арал сол бойда оны ескерді де әлемдегі жетекші дәрі өндірушіге айналды. Куан Ю өзінің утопиялық аралын қайта өзгертуге кіріскен кезде, көбі оған күліп немесе тіпті оны « авторитарлық » әдістерін айыптады. Ол фантастикалық нәтижелерге жеткен кезде және бір ұрпақтың көз алдында өзінің кішкентай мемлекетіне « алтын миллиардтар » кіргізген кезде, көптеген адамдар, соның ішінде айыптағандар да оған еліктей бастады. Кейбіреулер аздаған жетістіктерге жетті, кейбіреулері одан гөрі көбірек табысқа жетіп, Оңтүстік-Шығыс Азияны өзгертті, бірақ көпшілігі сәтсіздікке ұшырады. Оның сырттай оқитын екі шәкірті – Махатхир Мохамад пен Дэн Сяопин ғана өз елдерінде үздік нәтижелерге қол жеткізіп, ұстаздарымен бәсекелес болды. Бірақ олар әрқашан бір-бірінің қадір-қасиетін мойындады. Ли Куан Ю мен Махатхир Мохамадтың бірлескен тәжірибесі көшбасшының моральдық қасиеттері қоғамның жағдайын жақсартуда және жоғары мақсаттарға жетуде маңызды рөл атқаратынын көрсетті.
Ли – америка және француз президенттері, британдық және жапон премьерлері, қытайлық көсемдер сияқты көптеген әлемнің күштілері ой-пікіріне қызығушылық танытқан тәжірибелі саясаткер. Ол тек өңірлік ғана емес, әлемдік саясатқа да әсер етті деп айтуға болады. Жоғары дәрежелі әртүрлі саясаткерлер – « темірбикеш » Маргарет Тэтчер, икемді Кофи Аннан, кемеңгер Дэн Сяопин, қарама-қайшылығы мол Раден Сухарто оған жоғары баға берді. Оның « Үшінші әлемнен біріншіге » атты сингапурлық тарихы көптеген көрнекті мемлекет қайраткерлерінің үстел кітабына айналды. Бұл сингапурлық Күлше қыздың ғажайып Шығыс ханшайымына айналуы туралы ертегі сияқты хикая. Бірақ бұл кітап тек қана Сингапурдың немесе Оңтүстік-Шығыс Азияның тарихы емес, іс жүзінде XX ғасырдың үштен бір бөлігіндегі әлем тарихының сипаттамасы. Және бұл ойлар сол қателерді қайталайтын ыдыраған Одақ елдері үшін өте өзекті. Саяси даналық пен өз халқына адалдық сабақтары олар үшін жеміссіз болмайтынына сенгім келеді. Егер Сингапур патриархы үлкен елді басқарар болса, осындай нәтижелерге қолжеткізер ме еді? Күмәнсіз, жеткізеді. Ұлы елде, әрине, ұлы проблемалар бар, бірақ ұлы мүмкіндіктер де аз емес, әрине, оларды міндетті түрде пайдаланар еді.
Сингапурлық кемеңгер, арманшыл және нағыз керемет адам туралы шексіз айта беруге болады. Бірақ кедей кішкентай аралдарды ұлы экономикалық державаға айналдырған Ли Куан Ю саяси эскизі үздік аяқталу үшін оның атақты кітабының қорытынды сөздерін келтірейін: « Болашақ қанша көп үміттендірсе, соншалықты белгісіз. Индустриялық қоғам білімге негізделген қоғамға орын береді, әлемде бөлінудің жаңа сызығы білімді адамдар мен білімі жоқ адамдар арасынан өтеді. Біз оқуымыз керек, ғылыми білімге негізделген әлемнің бір бөлігі болуға тиіспіз. Біздің отыз жыл бойы жеткен жетістіктеріміз алдағы уақытта да жалғасын табатынына кепілдік бермейді... Дегенмен, егер біз табысқа жетуге көмектескен негізгі қағидаларды ұстанатын болсақ, біздің сәтсіздікке ұшырамау мүмкіндігіміз жақсы болады: бұл – прогресс жемістерін әділ бөлу жолымен қол жеткізілетін қоғамдық келісім. Бұл – еңбегі бойынша алға жылжитын ең жақсы орынды лайықтылар алатын жүйе. Үкіметті басқаратын адамдар туралы сөз болатын ең соңғысы өте маңызды »... Осындай болуымызға не кедергі? Бұл сұраққа жауап оңай емес. Мұнда бірқатар тарихи, өркениеттік, психологиялық және жеке себептер бар. Бізге – көшпенділер ұрпақтарына қарағанда, Сингапур халқының төрттен үшін бөлігін бес мыңжылдық отырықшылық мәдениеті мен еңбекті ұйымдастыру әдіснамасына ие қытай этносы, оның өкілдері құрайды.
Олар ұстанатын конфуциялық [ 5 ] дін адамдар арасындағы қатынастарды қатаң реттейді. Конфуциялық кодекс – бұл қоғамның әрбір мүшесі мемлекет алдында өз борышын қалай атқаратынын анықтауға мүмкіндік беретін тесттер жүйесі. Бұл билеушіге де қатысты. Егер ол өзінің жоғары жағдайына сәйкес келсе, онда аспан мандатын алады және адамдар оның еркіне толықтай бағынады. Ақыр соңында, мемлекет аумағының шағын болуы Ли Куан Юға оның барлық қызмет салаларын жеке өзі бақылауына және жоғары тиімділікке қол жеткізуге мүмкіндік берді. Бірақ тарихи және мәдени алғышарттарға емес, жеке және басқарушылық факторларға негізделген алдыңғылардан гөрі мейлінше маңызды бірқатар факторлар бар. Ли Куан Ю кадр мәселесіне ерекше мән берді. Кейде адамдардың мінез-құлқы, қандай да бір жеке қасиеттері ұнамаса да талантты және еңбекқор мамандарды ол барлық салаларда алға жылжытты, тіпті өте жақын адамдарын да, егер олар өз міндеттерін орындай алмаса өз орындарынан тез ығыстырды. Оның ұраны: « Өмір – бұл үнемі оқу ». Сондықтан ол барлық салада қызметкерлердің білімін үздіксіз жетілдіруді талап етті. Бізде бәрі керісінше. Жоғары басқару буынының кәсіби деңгейі төмен.
Мансапқа білім, қабілет және еңбекке құлшыныс арқылы емес, бос жүрегіне жол таба білу немесе парамен қол жеткізіледі. Ли Куан Ю жастарға, соның ішінде шетелде білім беру мен оқытуды жетілдіруге қаражат аямаған. Сонымен қатар, ол жоғары оқу орындарында жоғары білікті оқытушылар жұмыс істеп, ең лайықты студенттердің білім алуын қатаң қадағалады. Бізде жоғары оқу орындарында оқу сапасы күрт төмендеді, ал студенттердің білім деңгейі өте төмен түсіп кетті. Қазақстанда сыртқы түрі дұрыс, бірақ мазмұны жағынан бұрмаланған идеялар жиі кездеседі. Мысалы, біз дамыған елдерге оқуға көп жастарды жібере бастадық. Бірақ, олардың басым көпшілігінде жоғары лауазымды шенеуніктер немесе бай бизнесмендердің ерке-тотай және дарынсыз балалары түседі. Осыдан біз үш есе ұтыламыз. Біріншіден, жақсы идеялар аяқсыз қалады, мемлекеттің ақшасын құртады. Екіншіден, бұл жастар өздерінің жағымсыз жақтарымен жиі көзге түседі, олардың біразы оқудан шығып қалады, және өздері барған елдерінде қазақтар жайлы теріс түсінік қалыптастырып, елдің абыройына нұқсан келтіреді. Үшіншіден, олар батыс қоғамының ең нашар жақтарынан үлгі алады, ең жаманы – соның бәрін елімізге алып келеді.
Ал шетелдік ЖОО-ларды өйтіп-бүйтіп бітірген кейбіреулер тамыр-таныстарының көмегімен жоғарыға тез өрлеп, лайықты адамдарды орындарынан ығыстырады. Біздің еліміздегі сыбайлас жемқорлықтың ауқымы шектен шығып кетті және онымен күрескен сайын, соғұрлым көбірек тарап жатыр. Өйткені, онымен күресуге шақыратындардың барлығы да сыбайлас жемқорлыққа шырмалғандар. Тексеруші ұйымдар саны жылдам өсуде, бірақ олар сыбайлас жемқорлықты жоймайды, қайта оны үсті-үстіне балалатып жатыр. Біз бірнеше саладағы істердің мән-жайын қарастырдық, бірақ мәдениет, ғылым, денсаулық сақтау, әлеуметтік қамтамасыз ету, өнеркәсіп, ауыл шаруашылығы және т.б. Бағасы жылдан-жылға өсіп бара жатқан орасан мол табиғи қорлар, көптеген елдердің тәжірибесі көрсеткендей, пайдаланылуына байланысты халық үшін үлкен игілік немесе оған қарғыс боп тиюі мүмкін. Өкінішке орай, бізде жағдай екінші нұсқаға жақын. Осы жағымсыз факторлардың барлығы да біздің жоғары басқарушы қабат деңгейіне тән көрсеткіштер. Егер біз елдің өрлеуі мен қоғамның өркендеуі ісін Сингапурдан және басқа да « жолбарыстардан » шын жүректен үйренгіміз келсе, нағыз нәтижелерге қол жеткізу үшін бізге үш үлкен жамандықтан – өтірік, сыбайлас жемқорлық пен қабілетсіздіктен арылу керек. Әйтпесе, барлық талпынысымыз бекер және қымбат уақытты жоғалту болады.
Ал ең бастысы – ежелгі замандарда біздің жерімізде туған арийлік мораль қағидатын еске түсіру керек: « Текті адамның, әсіресе билеушінің ойлары ізгі, сөздері ізгі және істері де ізгі болуы тиіс ». Алматыда ол біздің экономистер, шенеуніктер алдында дәріс оқыды. Оның сөздеріне терең мән беріп, тындау орнына, олар мектептен алған білімдерін көрсете отырып, патриархқа ақылдымси бос көпірме сұрақтарын жаудырды. Алайда, оның берген жауабы оларды мүлдем қызықтырған жоқ, оларға тек өздерін көрсету ғана керек болды. Олар шын мәнісінде патриарх алдында кім боп көрінгенін көзге елестету қиын емес. Ұлы экономикалық державаға айналдырған шағын ел көз жасын төге оны ең соңғы сапарына шығарып салды. Экономикалық комментарий ҮШІНШІ ӘЛЕМНЕН – БІРІНШІГЕ Мемлекет, ал егер нақтырақ айтсақ, кішкентай және ыдыраған Британ империясының ең нашар сынығы, бұрынғы Ұлыбританияның Әскери-теңіз базасы әлемнің ең гүлденген және серпінді дамып келе жатқан мемлекеттерінің біріне қалай айналды?
БҰҰ-ның Бас хатшысы Кофи Аннан Сингапурдың даму тарихы туралы Ли Куан Юдың кітабын түсіндіре отырып: « Үшінші әлемнен – біріншіге деген бұл кітаптың атауы барлық дамушы елдердің арманын білдіреді, солардың ішінде іс жүзінде орындалғандары санаулы-ақ, Сингапур – сол аз ғана елдердің бірі... ». Бір ұрпақтың ғұмырында алып секіріс жасап, дамыған Сингапурдың табысы тарихта тұлғаның идеялар туғызушылық рөлі туралы тезистің шынайылығын тағы да дәлелдейді. АҚШ-тың бұрынғы Мемлекеттік хатшысы Г.Киссинджердің айтуынша, «... сингапурлық мемлекеттілік әкесі Ли Куан Ю жағдайында, оқиғалардың дамуына ненің шешуші әсер ететіні жайлы, жағдай ма, әлде дара тұлға ма деген ескі дау соңғысының пайдасына шешілді... » 1959 жылы Ли Куан Ю Сингапурдың премьер-министрі болған кезде жан басына шаққандағы ЖІӨ 400 АҚШ долларын құрады. Сонымен, заманауи Сингапур 2007 жылы жан басына шаққандағы ЖІӨ 30 мыңнан астам АҚШ долларын құрады, бұл Еуроодақ елдеріне қарағанда жоғары. Сингапурда электроника және химия өнеркәсібі жоғары дамыған, бұл ретте экономиканың 60 % -ы мемлекеттік корпорацияларға тиесілі. ЖІӨ құрамының 66 % қызмет көрсету секторын қамтамасыз етеді, оның ішінде 11 % -ы қаржылық қызмет көрсету саласы, 34 % -ы – өнеркәсіп.
Сингапурлық валюта биржасының жыл сайынғы айналымы 25 млрдтан астам АҚШ доллары, ол Лондонға, Нью-Йоркке және сәл ғана Токиоға жол береді. Сыртқы мемлекеттік қарызы жоқ, ал халықаралық резервтері 136 млрд АҚШ доллары. Сингапур көлемі жағынан үшінші әлемдік мұнай өңдеу орталығы боп саналады ( тәулігіне 160 мың тоннадан астам мұнай өңделеді ) және ұзақ уақыт бойы ол жартылай өткізгіштер өндіруден әлемде төртінші орында болды. Аймақтағы бәсекелестіктің өсуі ел өнеркәсібін қайта құруға алып келді. Әлемдік корпорациялардың электроника өндірісін Қытайға көшіруіне байланысты Сингапур басқа жоғары технологиялық өнімдерді, атап айтқанда, бағыт-бағдарын фармацевтикалық өнімдер шығаруға өзгертті. Дәрі-дәрмек шығару өте жоғары қарқынмен өсуде – қазір ел әлемдегі жетекші дәрі өндірушілердің біріне жылдам айналады. Әсіресе өнеркәсіп, оның ішінде өңдеуші өнеркәсіп, орташа алғанда жылына 17 % жоғары қарқынмен дамыды. Бастапқыда елде шетелдік капиталдың қатысуы маңызды мәнге ие болды, соның арқасында, Сингапурда қазіргі кезде әлемнің 3,5 мыңнан астам жетекші компанияларының бөлімшелері бар, ал 120-дан астам трансұлттық корпорациялардың мұнда өздерінің аймақтық өкілдіктері бар. Қырық жыл бұрын не болды? Лай, әрі лас айлақ. Жағалауға ағаш лашықтар салынған қала, оның аумағында жайылған үй жануарлары. Кәріздер атымен жоқ.
Көше толы қоқыс. Қаланың көптеген аудандары – нағыз үрейдің ұясы. Қызмет көрсету саласы дөрекілік пен анайылыққа толы. Өмір сүру мәдениеті аса төмен деңгей. Енді сингапурлық реформалардың әкесіне жүгінейік. Ли Куан Ю былай деп жазады: «... Көп жылдар бойғы, кейде қатгы абыржытқан, қателіктер мен талпыныстардан кейін, біз Сингапурға америкалық көпұлтты корпорацияларды ( КҰК ) тарту ең жақсы жол болар еді деген қорытындыға келдік. Бұл өндірістер еңбекті көп қажет ететін, бірақ ауқымды емес еді. Америкалық КҰК ірі масштабты өндірістерде қолданылған жоғары технологияларды әкелсек, көптеген жұмыс орындары ашылар еді.... Идеялар біздің кемшіліктерімізді жеңуге бағытталған екі бірдей стратегия аясында рәсімделді. Біріншіден, бізге өз аймағымыздан тыс жерлерге шығу керек болды... Сол кездегі экономистердің жалпы даналығы бойынша, КҰК арзан жерді, арзан жұмыс күшін және арзан шикізатты бас пайдасына асыратын. Бұл « тәуелділік мектебі » дамушы елдер шикізатын дамыған елдерге сатуға және олардан тауарлар сатып алуға тыйым салған отарлық пайдалану саясатын КҰК жалғастырғанын дәлелдеп берді. Біз елдің өзекті мәселелерін шешуге тиісті едік және өзімізді қандай да бір теориялармен, догмалармен шырмай алмадық.
Кез келген жағдайда, Сингапурда КҰК пайдаланып кететіндей қандай да бір табиғи ресурстар болған жоқ. Бізде бары – тек еңбекқор адамдар, жақсы базалық инфрақұрылым және әділ де іскер үкімет.... Егер КҰК біздің жұмысшыларымызды жұмыспен қамтамасыз ете алса және оларды техникалық, инженерлік және басқару дағдыларына үйретер болса, онда бізге КҰК-мен жұмыс істеу қажет еді. Стратегияның екінші бөлігі « үшінші әлем » аймағында « бірінші әлем » оазисін құру болды. Егер Сингапур « бірінші әлем » елдерінде қабылданған қоғамдық және жеке қауіпсіздік, денсаулық сақтау, білім беру, телекоммуникация, көлік және қызмет көрсету стандарттарының деңгейіне шыға алса, онда ол біздің аймақта бизнеспен айналысқысы келетін кәсіпкерлер мен инженерлер, менеджерлер мен басқа да кәсіпқойлар үшін базалық лагерь болар еді. Бірақ бұл біздің адамдарды оқытып, олардың дамыған елдерде қабылданған қызмет көрсету стандарттарына қол жеткізуі үшін барлық қажеттіліктермен қамтамасыз етуіміз керектігін білдіреді... » Бұл дәйексөзде « сингапурлық серпілістің » барлық квинтэссенциясы көрсетілген. Нақты саясатта қарапайым қағидатты – Сингапур аймақтың басқа елдерімен салыстырғанда неғұрлым ұйымдасқан, неғұрлым тиімді және неғұрлым жігерлі болуға тиіс дегенді басшылыққа алды.
Елде ішкі нарық пен табиғи ресурстардың іс жүзінде жоғына қарамастан, инвесторлардың Сингапурда сәтті де табысты жұмыс істеуіне мүмкіндік жасау қажет болды. Инвестициялар тартуда үкімет шешуші рөл атқарды. Өнеркәсіпті дамыту үшін қаржы бөлініп, инфрақұрылым және жақсы жоспарланған өнеркәсіп аймақтары құрылды, салықтық және экспорттық жеңілдіктер берілді. Ақылға қонымды макроэкономикалық саясатты жүргізу және еңбек саласында жақсы қарым-қатынас орнату – яғни жеке бизнеске қалыпты жұмыс істеуге мүмкіндік беретін негіздерді құру аса маңызды болды. Ли Куан Юдың айтуынша, мемлекет жоспарлаумен айналысқандықтан, Сингапурдың экономикалық дамуы мен индустрияландырылуы сәтті өтіпті. Жұмыстың мәні оларға қол жеткізу көзделген ұзақ уақыт кезеңінде ірі экономикалық мақсаттар мен міндеттерді жоспарлау, қою болды. Бұл жоспарлар жағдайдың өзгеруіне қарай жүйелі түрде қаралып, түзетілді. Мәселен, кәсіпкерлердің қажеттіліктерін қанағаттандыру үшін ( тұтастай алғанда экономика сияқты ) инфрақұрылымды дамытуды, кадрларды оқыту мен даярлауды жоспарлау мұқтаждықтар туындағанға дейін жүзеге асырылуы тиіс болатын. Ли Куан Ю – « әл-ауқат мемлекеті » емес, әділ қоғамның жақтасы. Нарықтық бәсекелестікті дұрыс қалыптастыру үшін әлеуметтік секторларды – білім беру, тұрғын үй және қоғамдық денсаулық сақтауды субсидиялай отырып, ұлттық кірісті қайта бөлу талап етілді.
Екінші жағынан, егер неғұрлым жоғары салық салу жолымен ұлттық табыстың тым көп бөлігі қайта бөлінсе, онда қоғамның ең табысты мүшелері жоғары нәтижеге қол жеткізуге ынталанбайды. Сондықтан қоғамдық байлықты тұтынуды субсидиялау арқылы емес, меншікті жинақтау арқылы қайта бөлу керектігі шешілді. Сол үшін құрылған Әлеуметтік қамсыздандырудың Орталық қоры әлеуметтік-экономикалық ахуалды түбегейлі өзгертті. Нәтижесінде жинақтар мен активтерге айтарлықтай ие бола бастаған адамдар өмірге де басқаша қарай бастады. Олар сақтандыру сыйақысын төлеп, медициналық процедуралар санын ақылға сиымсыз көптеп алуға тырысатын, « буфеттік синдромға » ұшырамады. Құрылған зейнетақы қорына қызметкерлер қартайғанда жұмсалатын ақшаларын жинауға тиісті болды. Содан кейін 1990-жылдардың басында қарт адамдардың табысын көтеру үшін гүлденген « Сингапур телеком » компаниясы акцияларының едәуір бөлігі сатылды. Сондай-ақ, акцияларын сатуға асықпаулары үшін оларға 2, 4, 6 жылдан кейін тегін акциялар ұсынылды. Ли Куан Ю барлық адамдар әртүрлі қабілетке ие және сол қабілеттерін қажырлы еңбекпен іске асырғандар ғана мемлекет пен қоғам игіліктерін алуы тиіс дейтін қоғамды қолдайды. Қабілеттері мен үлесі жағынан әртүрлі адамдарға қатысты қатаң әлеуметтік теңсіздік те, филантропиялық теңгермешілік те әділетсіз.
Бірақ бұл жағдайда халықтың аз қамтамасыз етілген топтары бұны тек мемлекет тарапынан өздеріне көрсетілген қолдау деп түсінуі керек, бірақ олар көмектесуге міндетті деп түсінбеуге тиіс. Сингапурда әзірленген қарқынды индустрияландыру моделі халық әл-ауқатының өсуіне нұқсан келтірмей, мемлекеттің және жеке сектордың оңтайлы пропорцияларын іздестіруі тұрақты экономика және ұлттық валюта құруға мүмкіндік берді. Жүргізілген реформалар қоғамның әртүрлі әлеуметтік жіктері мүдделерінің теңгерімін бұзбай, оларды үнемі ескерді және оларға әл-ауқаттың неғұрлым жоғары деңгейіне жауап беруге шақырды. Жоғарыда айтылған « екі жақты стратегияны » іске асырудың басқа да әсерлі жетістіктерін келтіруге болады. Мәселен, сыбайлас жемқорлықты толық жою немесе іс жүзінде дымсыз бос жерде қуатты қаржы орталығын құрудың өзі неге тұрады! Ли Куан Юдың мұрагері, премьер Го Чок Тонгтің айтуынша, үкіметтің өзі сыбайлас жемқорлықтан азат болғандықтан, оған қарсы күресте табысқа жеткен екен, табыс сыры сонда. Алдына сауатты міндет қойғандықтан, қаржы орталығын құруда Сингапур айрықша табысты болды, ол жаһандық қаржы нарықтары қызметінде болған « уақытша алшақтықты » іс жүзінде жауып, сол арқылы жаһанда тәулік бойы банктік қызмет көрсету мүмкіндігін жасады. Демократия экономикалық өсудің қажетті шарты ма?
Ли Куан Ю белсенді экономикалық даму кезеңінде мемлекет тұрақты экономикалық өсу мен демократияның біреуін таңдауы керектігін айтты. Бұл туралы әлемнің көптеген елдерінде жиі пікір таластырады. Талқылау нәтижесінде Вашингтон консенсусы үш тезиске – тұрақтандыру, жекешелендіру және ырықтандыруға кеп тұжырымдалды. Алдымен тұрақты Үкімет пен сауатты макроэкономикалық саясат экономиканы тұрақтандыруы тиіс. Содан кейін мемлекеттік меншіктегі кәсіпорындарды жекешелендіру қажет. Осыдан кейін ішкі және халықаралық бәсекелестік үшін экономиканы ашу қажет. Мемлекет экономикада ең аз рөл атқарып, ал оның моторы жеке сектор болуы тиіс. Бұл тәсіл демократия тұрақты экономикалық өсу мен кедейлікті жеңудің қажетті шарты болып табылады. Өз уақытында Дүниежүзілік банк пен бірқатар басқа да ұйымдар ұйымдастырған Даму және өсу жөніндегі Комиссия экономикалық өсудің іске қосу тетіктері қандай және кедей елдер қалай бай бола алады деген сұрақтарға жауап беруге тырысты. Комиссия 1950 жылдан бастап 25 жыл бойы 7 % -дан астам экономикалық өсім көрсеткен 13 мемлекеттің тәжірибесін талдады. Осы елдердің көпшілігінде либералды демократия болған жоқ, алайда олардың экономикасы ұзақ уақыт бойы жоғары қарқынмен өсті. Го Чок Тонгтың пікірінше, экономикалық өсу үшін демократия болуы міндетті еместігін мойындау керек. Ал шын мәнінде қажеті, бұл тұрақтылық пен тиімді Үкімет.
Сингапурлық көшбасшылар либералды демократия мен вашингтондық консенсус идеяларын өз моделін құру үшін қаншалықты пайдалы деп тапса, соншалықты қабылдады. Махатхир МАХАТХИРДІҢ ДАҢҚЫ МЕН ДРАМАСЫ Түрлі экономикалық ғажайыптар туралы әңгімелерге бейім кейбір батыс саясатшылары мен БАҚ-тары Малайзия туралы ықылассыз айтады. Ал осындай « ғажайыпты » жасаған шу асау Махатхир Мохамадты еске алса, бастары ауырады. Жаһандану жетістіктерін пайдалана отырып, « жаһандық » ағынға қарсы келе жатқан және « қол жетпес » нәтижелерге қол жеткізген елдің тәжірибесі оларды біршама алаңдатады, есесіне әділетті әріптестерін әсерге бөлеуде. Қазақстандық баспасөзде анда-санда Малайзия мен Махатхир туралы, ара-арасында бұрынғы көшбасшыны сөзбен сәл-пәл түйреп өткен, шаттыққа толы пікірлер пайда болуда. Сонымен, доктор Махатхир деген кім? Сондай-ақ, өткен ғасырдың сексенінші және тоқсаныншы жылдары Малайзияда не болды? Қазір онда не боп жатыр? Азды-көпті айқын түсінігі барлар кемде-кем. Сонымен қатар, осынау тұла бойы қарама-қайшылықтан кенде емес, ұлы тұлға және Малайзияда болған, драмалық реңге ие, жеңісті оқиғалар мұқият зерделеуге лайықты. Біздің оқырмандарымыз осы елдің тарихы туралы ( онсыз сонда болып жатқан оқиғалардың мәнін түсіну қиын ) жеткілікті хабардар еместігін ескере отырып, оқырманға Малайзия туралы аз-кем қысқаша деректер беру артық болмайды.
Қысқаша тарихы және рәміздері Малайзияның аумағы шамамен 333 мың шаршы км құрайды және Оңтүстік Қытай теңізінің 600 км суынан бөлінген екі бөліктен тұрады. Батыс Малайзия – Малакка түбегінің оңтүстік шеті, жері жалпы аумақтың 40 % -ынан кем, бірақ онда жалпы халықтың шамамен 83,5 % -ы тұрады. Шығыс Малайзия – Қалимантан аралының солтүстік бөлігі, аумағы 60 % -дан астам жерде жалпы халықтың алтыдан бір бөлігі тұрады. Малайзия түбегі тиімді стратегиялық орынға ие, ол екі – Тынық және Үнді мұхит аралығында, теңіз жолдарының қызу қозғалысқа толы қиылысында орналасқан. Қытай көпестері: « Малакканы кім билейді, сол Венецияны қолында ұстайды » – деген екен. Ал Венецияның Көне Батыс пен Шығыс арасындағы делдалдық сауда орталығы болғаны белгілі ). Осынау оңтүстік-шығыс елдің тарихы өте күрделі, ол Португалия, Нидерланды және Ұлыбританияның отары болды, ал екінші дүниежүзілік соғыс кезінде жапондықтар басып алды. Малай федерациясы аталатын, негізінен ( құрлықтық ) Малайя 1957 жылдың 31-тамызында Ұлыбританиядан тәуелсіздік алды, 1963 жылы оған Сингапур ( арал ) мен Саравак және Сабах ( Калимантан аралының солтүстігі ) қосылды.
Айтарлықтай кеңейген, Британдық Достастыққа кірген жаңа мемлекет Малайзия Федерациясы деп аталды және оның сол атауы қазір де сақталған. Алайда, екі жылдан кейін, 1965 жылдың 9-тамызында Сингапур Малайзия құрамынан шықты. Сірә, бұл бағыттары сәйкес үш түрлі себепке байланысты сияқты: Сингапурлық-қытайлық бай буржуазия өз табыстарымен Малайзияның қалған бөлігімен бөліскісі келмеді; Ұлыбритания өзіне тән « бөліп ал да биле саясатын » жүзеге асырды; Қытай Сингапур хуацяосы [ 1 ] атынан Оңтүстік-Шығыс Азиядағы маңызды этникалық форпостты алуды қалайды. Көптеген сарапшылар Қытай экономикасына үлкен инвестиция салып, халықаралық қауымдастықта Қытай мүддесін жақтаған хуацяоның Қытайдың экономикалық өрлеуі мен елдің Дүниежүзілік Сауда Ұйымына қабылдануына қосқан үлесі аз емесін айтады. Сонымен, стратегиялық және экономикалық маңызы бар Сингапур Малайзия құрамынан шықты, бұл жаңа тәуелсіз мемлекетті экономикалық тұрғыдан әлсіретті. Бірақ бұның басқа да салдары болды. Бірыңғай Федерацияда қытайлықтар 45 %, малайлықтар 44 % және үндістер 10,5 % болатын ( тіпті қытайлықтар мен үндістердің едәуір бөлігі XX ғасырдың 30-шы жылдарындағы дағдарыс кезінде этникалық отандарына кеткеннің өзінде ). Оның үстіне, қытайлықтар ел экономикасын және оның саясатын толығымен дерлік бақылап отырған.
Халықтың 77 % -ын қытайлықтар және малайлықтардың тек 15 % -ын құрайтын Сингапурдың Федерациядан шығуы Малайзиядағы демографиялық жағдайды айтарлықтай өзгертті, бұнда қытайлықтарға қарағанда малайлықтар саны көбейді. Бастапқыда бұл фактіге мән бергендер аз еді, бірақ 4 жылға таяу уақыт өткен соң, 1969 жылдың мамырында этносаралық қақтығыстар кезінде бұл фактор маңызды рөл атқарады. Ел экономикасы шикізатқа негізделген еді, тек қалайы мен каучукты ғана экспорттады. Малайзияның негізін қалаушы- әкелері елдің ұлы болашағынан үмітті болған сияқты. Олар америкалық туына өте ұқсас, жұлдызды-айлы-жолақ туды таңдапты. Рас, 13 қызыл – ала жолақ орнына ( АҚШ-тың алғашқы штаттарының саны бойынша ) Малайзия жалауында олардың саны – 14. Малайлықтардың өздері, XIII ғасырда олардың ата-бабалары осындай ту көтеріп, өздері құрамында болған, суматрандық Шривиджайя империясына қарсы көтеріліске шыққандықтан, осы жолақтарды таңдағандарын айтады. Тудың сол жақ жоғарғы бұрышында америкалықтардыкі сияқты қара-көк фон ( малайлықтар Ұлыбритания туының бұл фондық түсі олардың Британдық Достастыққа жататынын көрсетеді деп түсіндіреді ). Бұл фонда исламдық жарты ай мен 14 сәулелі малай жұлдызы жарқырайды.
Федерациядан Сингапур шыққасын штаттарының саны он үшке түсті, сол кезде Сэм ағай туының толық көшірмесі болатын еді, сондықтан сәулелердің, жолақтардың саны қысқартылмады. Ал он төртінші орынды біріктіруші символ ретінде астана алды. Саяси құрылымы Малайзияның басқару формасы тарихта теңдесі жоқ, оны ротациялық конституциялық монархия деп атауға болады. Штаттарды тұқым қуалау жолымен басқаратын 9 сұлтан Басқарушылар Кеңесін құрайды. Олар әрбір 5 жыл ішінде елді кезекпен басқарады. Қалған кәдімгі 4 штаттың губернаторлары Кеңеске кірмейді, яғни жоғарғы билеушіні сайлай алмайды және сайлана алмайды. Жоғарғы билеушінің ағылшын королі ( королевасының ) құқығы бар және дәстүр бойынша король деп аталады, бірақ оны ұлы Сұлтан деп атау дұрыс болар еді. Парламент федерациялар үшін дәстүрлі екі палатадан тұрады: Сенат пен Өкілдер палатасы. Сенатта 69 орын: 43 сенаторды Премьер-Министрдің ұсынысы бойынша Ұлы Сұлтан тағайындайды және олар 6 жыл бойы осы қызметте болады. Штаттардың заң Ассамблеясы екі сенатордан, жалпы саны 26 делегат береді. Жоғарғы палата Британдық Парламенттің лордтар палатасына ұқсайды, яғни шектеулі құқықтарға ие. Төменгі палата қауым палатасына ұқсас: негізгі құқықтарға ие. Ол 5 жылға мажоритарлық жүйе бойынша сайланатын 219 депутаттан тұрады.
Жалпы сайлауда жеңіске жеткен партия көшбасшысы Жоғарғы билеуші бекітетін министрлер кабинетін жасақтайды және басқарады. Кабинет құрамына премьер-министр, премьер-министрдің орынбасары, 33 федералдық министр, 6 портфельсіз министр, министрлердің орынбасарлары ( әр министрліктен бір-бірден ) және парламенттік хатшылар кіреді. Малайзия Конституциясына сәйкес Министрлер Кабинетінің барлық мүшелері Парламент палаталарының бірінің депутаттары болады. Сот жүйесі ағылшын үлгісіне негізделген, бірақ шариғаттың бұзылу жағдайларын қарастыратын ислам соты бар. Мемлекеттік тіл – малай тілі, ресми тілдер – ағылшын, қытай және тамил тілдері. Мемлекеттік дін – сунниттік бағыттағы ислам. Малайзияда қазіргі уақытта 26,5 млн адам тұрады, оның ішінде « бумипутра » – « жер ұлдары », яғни байырғы тұрғындар – малайлықтар – 51,0 % және орангасли – 11,0 %; қытайлықтар – 26,0 % және үндістер – 7,7 %. Елде 43 саяси партия тіркелген. Олардың көпшілігі этникалық қағидат бойынша құрылған. Ең ірісі – Біріккен Малай Ұлттық Ұйымы ( БМҰҰ ), онда 3,2 млн мүше бар, одан кейін Малайзияның қытайлық қауымдастығы ( МҚҚ ) және Малайзияның Үнді конгресі ( МҮК ) бар.
Ең ірі оппозициялық партиялар Ислам теократиялық мемлекетін құру үшін әрекет ететін Бүкілмалай ислам партиясы және Қытай орта табына сүйенетін демократиялық әрекет партиясы болып табылады. Біз малайлықтар туралы ағылшын жазушысы, тілінің тікені бар Сомерсет Моэмнің сипаттамасымен хабардар болдық. Америкалықтар, еуропалықтар мен ағылшындар жайлы жазғанда тілін сұғып алатын Моэм, малайлықтарды сипаттау кезінде өзіне тән емес жан шуағын төгеді... Оның айтуынша, бұлар қарапайым, аңғал және өр мінезді адамдар. Шынында, малайлықтардың тіпті түрлері де қазақтарға ұқсайды ). Бұл өлкеде ауа-райы да, температура да, жыл мезгілі де өзгермейді, өткен туралы да, болашақ туралы да ойлауға ниет болмайтын маужыраған жұмақ іспетті, тек мәңгі ұйқылы-ояу, өзгермейтін және тұрақты тірлік. Мұндай өзінше ерекше, бірақ мейірімді мәтін астарынан біраз жетілген және бойкүйез, өркениеттен шет қалған халықтың портреті байқалады. Тіпті тағдыр айдап осы жерге тап келгендер де, бірте-бірте қалғып-мүлгіп, жергілікті жұртқа ұқсас бола бастайды.
Үлкен теңіз кеңістігі бөліп жатқан көптеген жер аумақтарынан асығыс құралған, ауыр отарлықты ұзақ уақыт бастан өткерген, әртүрлі саяси дәстүрлері бар феодалдық бөліктерден тұратын, тұрғылықты жұрты кедей, ал сырттан келгендері бай халқы бар, мемлекеттік тәжірибесі де, демократиялық дәстүрлері де жоқ, трансұлттық компаниялар тонайтын Малайзияның портретін жинақтасақ, осы елдің болашағы туралы қазіргі заманғы сарапшылар не дейтінін елестетіп көрейікші. Үкім бір жақты болар еді: ғажайып болмайды, мұндай елдің таяу жүз жылда көтерілуге ешқандай мүмкіндігі жоқ! Бірақ адам сенгісіз ғажайып болды. Оның басты жасаушысы – Махатхир бин Мохамад болды. Бірақ сол ғажайып сәл кейінірек болды, сондықтан асығыстық қылмай, бәрін дәйекті түрде баяндайық. Тәуелсіз Малайзияның қысқа тарихын үш кезеңге: Махатхирге дейінгі, Махатхир кезіндегі және Махатхирден кейінгі деп бөлуге болады. Махатхирге дейінгі уақыт Сингапур 1965 жылдың 30-қыркүйегінде Малайзия құрамынан шыққан соң бір жарым айдан кейін, онымен туыстас Индонезияда маоистердің ықпалымен қытайлар қауымдастығы мемлекеттік төңкеріс жасауға әрекет жасады. Бүлік қатал жаншылды. Ал сол кезде Малайзияның өзінде де сол сияқты, аса өткір болмаса да бір жағдай пісіп-жетіле бастады.
Салыстырмалы түрде саны аз ұлт саналатын – бай қытайлықтардың бәрі үлкен саяси билікті талап етті, ал біраз билікке ие, бірақ көпшілігі халықтың кедей бөлігі саналатын малайлықтар экономикалық дәмді күлшенің үлесін ұлғайтуды талап етті. Мүмелер қақтығысы айдан анық еді… Қытай қауымдастығының ашық қарсылық көрсетуіне олардың таяуда Индонезиядағы бүлікке қатысқан – « қандастарының » жағдайы тежеді. Бірақ уақыт өтіп жатты, елдегі ахуал ушыға бастады, бір ұшқын түссе жарылыс болатындай жағдайға жетті. Мұндай себеп табылды: 1969 жылдың 13-мамырында қытайлық жігіттер тобы бірнеше малайлықтарды сабады. Бұл төбелес жетекші екі қауымды қатал да қанды қақтығыстарға әкелді, осы кезеңде малайлықтардың да, қытайлықтардың да ( оларға іш тартатын үнділіктерді қосқанда ) саны шамамен тең болатын. Қытайлықтар жұртты жұмылдыру үшін қомақты қаржы жұмсады, ал Ислам молдалары мешіттерде ғазауатқа шақыра бастады. Малайлықтар өз елдерінде көп жоқшылық көруге енді шыдай алмайтындарын мәлімдеді. Бұл оқиғалар үш негізгі этникалық қауым – « бумипутра » [ 2 ], қытайлар мен үндістер арасындағы қарым-қатынас айтарлықтай ширыққанын көрсетті.
Қытай мен Үндістан арасында бұрыннан бәсекелестік орын алғаны белгілі, бірақ олардың басқа елдердегі, әсіресе жас мемлекеттердегі өкілдері, « мәдениеті аз » жергілікті ұлтпен салыстырғанда өздерін « үлкен мәдениетті » санау қағидатымен өзара бірігеді. Ең бастысы, сол кезеңде Малайзияда үлкен қауымаралық экономикалық теңсіздік байқалды: этникалық қытайлықтар елдің ұлттық байлығының 33 % -ы, үндістер – 8 % -ы, шетелдік компаниялар – 56,6 % -ы ( аймақтық қытай компанияларының елеулі үлесімен ) және тек 2,4 % -ы ( кейбір деректер бойынша, тіпті осы ең төмен сан да көтеріңкі көрсетілген екен ) малайлықтардың өздеріне тиесілі болды. Барлық саяси күштердің кеңесіп-келісуімен, құрамы 13 партиядан тұратын Патриоттық майдан құрылды, оның ішінде үш жетекші партия – БМҰҰ, МҚҚ және МҮК бар еді. Осыдан кейін « бумипутраның » өмір сүру деңгейін жылдам арттыру жөніндегі « позитивті дискриминация » аталатын жаңа экономикалық бағдарлама шұғыл қабылданды, яғни дәулетті, саны аз ұлттар – саны көп, кедейлермен – малайлықтармен табыстарымен бөлісуге тиіс еді.
Бұл « Малайзиялық әлеуметтік келісімшарт » білім беру шығындарын ұлғайтуды, жоғары оқу орындарына түсу кезінде малайлықтар үшін квоталарды көбейтуді, малай тілін жаппай үйренуді, бос жерлерді малай шаруаларына таратуды, коммерциялық және өнеркәсіптік кәсіпорындардың иелері мен менеджерлері арасында малайлардың үлесін ұлғайтуды көздейді. Барлық этникалық саясаткерлер жазылмаған « кетуанан мелаю » [ 3 ] ұстанымы бойынша, малай саясаткерлерінің жетекші рөлін мойындады. Ұлтаралық араздықты қоздыруға, т.б. Аталған шаралар қоғамдық шиеленісті жойды және елдегі ұлтаралық келісімді жақсартты. Алайда, 1981 жылға дейін Малайзияның тұтас экономикасы, еуропалық елдерді айтпағанның өзінде, көптеген азиялық мемлекеттердің ең артында қалған еді. Таңғажайыптың басы Махатхирдің әсерлі жетістіктерін сипаттауға көшпес бұрын, екі мыңжылдық тоғысындағы ең ұлы реформаторлардың бірі туралы аз-кем айтып берейік. Махатхир бин Мохамад 1925 жылы 20-желтоқсанда Малайзиядағы Кедах штатының Алор-Сетар шағын қалашығында дүниеге келген. Әкесі – мектеп мұғалімі еді, ал оның ата-бабалары – Оңтүстік Үндістаннан шыққан ежелгі – тамилдер, ал анасы – малай ұлтының тумасы. Бала кезінен әкесінің туыстары – этникалық қытайлықтар мен үндістердің малайлықтарға қалай қарайтынын көруге тура келді және бұл оның бойындағы нағашы жұртқа деген сезімін күшейтті. Сондықтан ол өзін әрдайым нағыз малайлық санады.
Мамандығы бойынша ол дәрігер. Әйелі Спите Хасмимен бірге Мохаммед Али жеті бала тәрбиелеп отыр, олардың екеуін асырап алған. Сол себепті ол БМҰҰ-дан да, Парламенттен де шығарылды. Сол кезде Махатхир ел мен малай халқының дамуына өз көзқарастарын баяндайтын « Малайлық дилемма » кітабын жазады. Кітапты билік басындағы консервативті шоғыр бірден айыптап, оған тыйым салады. Бірақ жас ұрпақ оның идеяларын қызу қабылдайды және Махатхирді партияға қайтадан кіруге шақырады. Премьер-министр Датук Хуссейн ауруына байланысты 1981 жылдың шілде айында қызметтен кетті және Махатхир бин Мохамад Малайзия тарихындағы төртінші премьер-министр болды. Малайзияда оны құрметтеп Доктор М дейтін, немесе Қазақстандағы сияқты жай ғана Махатхир деп өз атымен айтатын. Жоғары билікке қолы жеткен бойда, ол бірден өзінің құнды идеясын жүзеге асыруға – Малайзияны тәуелсіз сыртқы саясаты бар, жоғары дамыған және жоғары технологиялық мемлекетке айналдыруға кірісті. Осы мақсатта ол Жаңа экономикалық саясатқа ( 1971-1990 ) жаңа тыныс әкеп, оған дамудың бірінші сатысы ретінде қарады. Екінші саты – ұлттық даму саясатын әзірлеп, жүзеге асырды. Үшінші сатыны – болашаққа арналған « Пайымдау-2020 » стратегиялық бағдарламасын іске қосты.
Ол байырғы малай халқының құқығы үшін батыл күресті, сондықтан оның Үкіметінде тап сол малайлықтар басым бола бастады. Махатхир малай мәселесін шешпей, малайлықтардың экономикалық және әлеуметтік құрылымдардағы рөлін арттырмай, ешқандай тұрақтылық та, Малайзияның өркендеуі де болмайтынын жақсы түсінді. Бірақ бұл үшін жергілікті халыққа қазіргі заманғы еңбек дағдыларын дарыту және тиісті жағдай жасау қажет. Махатхир тікелей « бумипутра » өкілдерінің өздеріне қарата сөз айтудан бастады. Егер олар күн астынан өздеріне орын жеңіп алғысы келсе, онда терең білім алып, көп еңбек етулері керек, оларға еріншектіктен құтылу керек, ақшаны, меншікті және уақытты бағалай білу керектігін айтты. Махатхир экономикадағы малайлықтардың рөлі мен үлесін арттыру мақсатында « позитивті этникалық дискриминация саясатын » жүргізуді табанды түрде жалғастырды. Көптеген арнайы курстар ашылды, онда « бумипутра » бизнесті жүргізу өнеріне үйренді. Ол әкімшілік кадрларды іріктеуге, оқытуға және тәрбиелеуте үлкен көңіл бөлді. Жергілікті халық мынадай әңгімені аңыз ғып айтады.
Малайлықтар арасында дәулетті тұратын миллионер ешкім жоқ болғандықтан, Махатхир ортақол малай бизнесмендерінің шағын ортасына мұқият қарап жүріп, олардың ішінен ең дарынды және болашағы барларын өзіне шақырып алады да: « Сен ертеңнен бастап миллионерсің, тек мені ұятқа қалдырушы болма! », – деп әңгімелесушісін таң қалдырыпты. Шынында да, көп ұзамай сол малайлық кәсіпкерлер жекешелендірілген көп миллиондық мемлекеттік мүліктің иесі болады, пайызсыз несиелер, тиімді мемлекеттік мердігерлер мен өндірісті жолға қоюға барынша көмек алады. Осы бизнесмендердің үштен екісі нағыз миллионерлерге айналып, аяққа нық тұрады. Осылай, ерекше жағдайда ол ірі малай бизнесінің қаңқасын қалыптастырды, ал орта және шағын кәсіпкерлер олардың ізінен ерді. Осылайша, халық өз көшбасшысына деген сүйіспеншілігін білдірді. Шетелдік инвесторлар үшін ол қарапайым және қатаң ережелер орнатты: Ақшаңыздың таза екенін дәлелдеңіз. Өз ақшаңызды жергілікті банкке салыңыз және ресми тіркеліңіз. Біздің жобаларымызға қатысыңыз немесе өз ісіңізді ашыңыз. Қалаған адамыңызды жалдай аласыз, кем дегенде 100 % қызметкерді шетелден әкелсеңіз де еркіңіз. Бірақ жергілікті тұрғындарды, әсіресе, « бумипутраны » жалға алсаңыз, шығыныңыз аз, ал пайдаңыз мол болатынын көп ұзамай өзіңіз де түсінесіз.
Атқаратын жұмыстары бір, бірдей жағдайда еңбек етіп жүрген шетелдік және жергілікті қызметкерлерге жалақыны бірдей төле. Жергілікті қызметкерлердің біліктілігін арттыр, олардың денсаулығын сақта және қоршаған ортаны ластама. Кірістерді жасырушы болма, қазынаға салықты дұрыстап төле. Қалағаныңша ақша тап, шенеуніктер тарапынан ешқандай тартып алу болмайды, бірақ жергілікті заңнаманы бұзба. Бұл ашық және әділ ережелер, салыстырмалы түрде ашық тендерлер, ағылшын тілінің кең таралуы және салыстырмалы түрде дамыған білім беру жүйесі шетелдік инвестициялардың малайзиялық экономикаға толассыз құйылуына алып келді. Жапония, Сингапур, АҚШ, Ұлыбритания, Тайвань, Оңтүстік Корея, ГФР ірі инвесторлар болды. Үлгі ретінде Жапонияның экономикалық үлгісі алынды, көршілес Сингапурға ерекше көңіл бөлінді. Нәтижесінде экономика қарқынды дами бастады. Алтын-валюта резервтері алғаш рет сыртқы қарыз сомасынан асып, 18,8 млрд долларды құрады, жұмыссыздық деңгейі 4,1 % -ға дейін төмендеді ( ал 1990 жылы ол 6,0 % -ды құрады ). Экономикалық өсу қарқыны 8,5 % -дан төмендеген жоқ. Экспорт пен импорт – тиісінше 41,7 % млрд және 42,2 млрд долларды құрады. Экспорттың 75 % -дан астамын өнеркәсіп тауарлары құрады. Малайзия экономикалық « жолбарысқа » айналып, күллі әлемді қайран қалдырды.
Инфляция жылына тек 2,1 пайызды құрады. Ұзақ уақыт бойы ринггит ( ұлттық ақша бірлігі ) курсы Америка долларына қатысты 2,50 деңгейінде тұрақты тұрды. Барлығы өте жақсы болатын. Кенеттен шайдай ашық, бұлтсыз аспаннан күн күркіреді! Иә, күркірегенде қандай! Ұлы сынақ 1997 жылғы қаржы дағдарысы бүкіл Оңтүстік-Шығыс Азияны естен тандырды. Ол Малайзия экономикасы үшін де, Премьер Махатхир үшін де маңызды сынақ болды. Бұл драма оның « Малазиялық валюта дағдарысы: бұл қалай және неге болды? » кітабында ( аударған Болатхан Тайжан ) егжей-тегжейлі суреттелген. Біз кемеңгер саясаткер айтпай кеткен кейбір жағдайларды қоса отырып, оны қысқаша сипаттауға тырысамыз. Махатхир малайзиялық билік басталған дағдарысқа мүлдем дайын болмай шыққанын ашық мойындайды. Малайзиялық ринггит сияқты күшті валютаның тұрақты өсіп келе жатқан экономикада кенеттен долларға қарағанда неге тез құнсыздана бастағанын ешкім түсінбеді. Шетелдік компаниялардың топ-менеджерлері, халықаралық сарапшылар мен валюталық алыпсатарлар малайзиялық билікті елді нашар басқаруда деп айып тағып, ал премьер-министрді Малайзияны құртушы ғып көрсетті. Оларға ел ішінен де әрқилы сыншылар қосылды. Барлығы оның қызметтен кетуін ашық талап етті.
Бірақ Махатхир адам түсінбестей астаң-кестең жағдайда, жұрт жан-жақтан араша талап жатқан кезде өзін-өзі қолға алып, аяқ астынан бастарына түскен пәлелердің жасырын себептерін анықтауға тырысты. Сонымен қоса, өзінің әлеуметке қарсы әрекеттерімен белгілі халықаралық валюта қоры ( ХВҚ ) әлеуметтік шығындарды күрт қысқарту, елдегі кредит беру ауқымын шектеу, қарыздық пайыздарды арттыру, жергілікті валютаны девальвациялау және өз экономикасын халықаралық қаржы институттарының бақылауына қою, т.б. Махатхир мұндай « көмектен » бас тартты. Ол ХВҚ әдістеріне сенбеді, трояндық ат туралы әфсана мен « Тарту-сыйлар әкелетін данайлықтардан қорқыңыз! » деген ескертуді есіне алды. Ол ХВҚ несиелері шетелдік несие берушілерге қарызды өтеуге бағытталуы керек екенін түсінді. Ал кімнің борышкер болып қалатынында қандай айырмашылық бар? Және ХВҚ несиелері үшін қосымша пайыздарды төлеу керегін қоса ескеру керек. Махатхир кейіннен былай деп жазды: « Тіпті бұл сауықтырудың жалғыз жолы болса да, Малайзия өз экономикасын ХВҚ бақылауына бере алмады. Малайзия мәселелерді шешудің өз жолын табуы керек еді... » Жағдайдың күрделілігі мынада еді: екі негізгі фигура – премьер-министрдің орынбасары – қаржы министрі және орталық банктің басқарушысы премьердің әдістеріне қарсы шығып, ХВҚ позициясын қолдады.
Сондықтан Махатхирдің екі майданда қатар « соғысуына » тура келді. Ең алдымен ол ұлттық экономикалық әрекет кеңесін құрды, оның құрамына оппозиция көшбасшылары да енгізілді. Ұлттық кеңес құрамында премьер-министр, премьер-министрдің орынбасары – қаржы министрі, орталық банк басқарушысы, экономикалық жоспарлау орталығының бас директоры, Малайзияның жетекші ғылыми-зерттеу орталығының басшысы және ірі бизнес өкілі бар атқарушы комитетті құрды. Премьер-министрдің орынбасары – қаржы министрі мен орталық банктің басқарушысы атқарушы комитеттің жұмысына кедергі келтіріп, аяқтан шалып отырғандықтан, ( біріншісі Махатхирге белсенді түрде қарсы шықты, ал екіншісі – атқарушы комитеттің отырыстарына қатыспай, енжарлық көрсетті ), Махатхир бұрын-соңды болмаған қадамға барды: Үкіметке екінші қаржы министрі лауазымын енгізіп, министрліктің нақты басшылығын соған тапсырды және Орталық банк кеңесшісінің мәртебесін күрт көтерді. Осы екі лауазымға ол өз салаларындағы керемет мамандарды және өзіне адал адамдарды тағайындады. Ол Даим Заинуддин еді. Ол 1938 жылы 29-сәуірде Алор-Сетар қалашығында дүниеге келді, Махатхир де сонда өмірге келген еді. Әрине, ең бастысы – жерлестігі емес, жақсы білімі мен жоғары кәсібилігі болатын. Даим Заинуддин Лондондағы Линкольн университетінің құқық факультетін бітірген.
Өткен ғасырдың 70-ші жылдарының аяғында Калифорния университетінде және 90-жылдардың басында Гарвард халықаралық даму институтында тағылымдамадан өтті. Даим бірқатар мемлекеттік компаниялардың негізін қалады, ұзақ жылдар бойы БМҰҰ билік партиясының ауыспайтын қазынашысы, ал 1984-1991-жылдары – қаржы министрі болды. Яғни, осынау ынталы да жігерлі адам Малайзияның ең бай бизнесмені – « корпоративтік бизнестің әкесі » бола тұрып, жеке табысқа қол жеткізіп қана қоймай, сонымен қатар, мемлекеттің экономикалық құрылысындағы « жоғарғы сәулетші » жанында « бас прораб » болды. Басқаша айтқанда, бұл бір өзі америкалық президент Улисс Грант кезіндегі малайзиялық Джон Рокфеллер және малайзиялық Конрад Аденауэр – Махатхирдің қасындағы Людвиг Эрхард болды. Осы кезде Махатхир аталған саботажшылардың көзқарасын қайта өзгерте алмасына түсніп, оларды қызметген босатты. Сонымен қоса, Ануар Ибрагимге сыбайлас жемқорлық пен сексуалдық бопсалаушылық жайлы айып тағылып, түрмеге отырды. Мұндай тәсілдердің қолдану дәрежесі туралы дауласуға болады, бірақ ол кезде оның рәсімдерге мән беретін уақыты жоқ еді, елді жедел құтқару қажет болды. Осыдан кейін Махатхир Даимді қаржы министрі, ұлттық кеңестің атқарушы директоры етіп тағайындады және атқару комитетінің жұмысы үйлесімді және нәтижелі болды.
Даим дағдарысқа америкалық бизнесмен Джордж Сорос ( авантюрист және филантроп, философ және нигилист, экономикалық кеңістік корсары және азаматтық құқық үшін күрескердің « дәмді қоспасы » іспетті сан құбылған Сорос ) бастаған валюталық алыпсатарлар кінәлі деп анықтады. Махатхирдің ұсынуымен, Негара Банкі – малазиялық Орталық банкі валюта мен қор нарығына жасалған соққы Малайзия экономикасындағы проблемаларға байланысты емес, сыртқы күштердің ісі болды деген ресми мәлімдеме жасады. Бұдан кейін Даим ХВҚ-ның ұсыныстарына мүлдем кереғар, дағдарысты еңсеру жөніндегі ұлттық бағдарламаны әзірледі. Махатхир оны бекітті. Ең алдымен қатаң валюталық бақылау орнатылды. Малайзия резиденті емес салымшылардың есеп шоттарындағы сыртқы ринггиттерді тоқтатып қою арқылы ринггиттің оффшорлық нарығын жойды. Елден капиталды шығару күрт шектелді, ал әкелу – барынша ынталандырылды. Үкімет бір АҚШ долларына 3,80 ринггит деңгейінде қатаң айырбас бағамын енгізді. Портфельдік қорларды 12 ай ішінде репатриациялауға тыйым салатын « он екі ай ережесі » енгізілді, бұл тез алыпсатарлық операциялардың алдын алды. Соңынан Махатхир өзі айтқандай, дағдарысты еңсеру жайлы « жабайы идеяларын » ортаға салды: халықтың табысын көтеру, жалақыны көбейту және жергілікті бизнесті қолдау. Нәтижесінде, Малайзия бір жарым жылдық қызу тартыстан кейін жеңімпаз атанды.
Егер 1998 жылы дағдарыс шыңында ЖІӨ 7,2 % -ға қысқарса, 1999 жылы ЖІӨ 5,8 % -ға өсті. Шығын аз болды. Аса көрнекті экономикалық теоретик және тәжірибелі маман, Малайзияның сенімді патриоты және Махатхирдің адал досы – Даим Заинуддин дағдарыстың қайталануынан ( рецидив ) қорқып, 2001 жылға дейін қаржы министрімен жұмыс істеді, содан кейін қызметтен кетуге рұқсат сұрады. Махатхир оны ең жоғарғы « Тун » [ 4 ] атағымен марапаттап, оның өтінішін қанағаттандырды. Өткен ғасырдың сол жылдары әлемнің көптеген өңірлерін орасан зор қаржы дағдарысы қамтыды. Мысалы, Таиланд, Аргентина, Ресей тізе бүкті. Кейінірек оның табысы басқаларды, бірінші кезекте « қарсылық көрсеткендерді » шабыттандырды және олар Малайзия тәжірибесін пайдалана отырып, дағдарысты біршама үлкен шығынмен ойдағыдай еңсерді. Мұндай әсерлі табысты ХВҚ және Джордж Сорос мойындауға мәжбүр болды. Махатхирдің барлық қарсыластары шетелде де, елде де үнсіз қалуға мәжбүр болды. Мұндай қиын жеңістен кейін Махатхир үлкен саясаттан кетуді ойлай бастады.
Себебі айқын еді: ауыр мемлекеттік міндеттен соң үлкен психологиялық шаршау және оның саясатын кейде жақын серіктестерінің де түсінбеуі ( мысалы, дағдарысқа дейін оған жақын адам болған, ол елдегі екінші лауазымды ұсынған Ануар Ибрагим ). Біреулері оны тым кездейсоқ жобалармен әуестенуде деп айыптады, басқалары қаржылық дағдарыс соның кінәсінен болған деп болжам жасады; үшіншілері әлемдік қаржы алыптарымен соғыспай, олармен тіл-табысуы керек еді деп есептеді. Кейбіреулер « патриарх » ұзақ отырып қалды, жастарға жол беретін уақыты келді десті. Сондықтан, ұлы дағдарысты еңсергеннен кейін, экономика тұрақты арнаға кірген кезде, 2000 жылы ол өз қызметінен кеткісі келетінін мәлімдеді. Реакция өте әсерлі болды: бүкіл парламент бірнеше жылға қалуын жалынғандай боп сұрады. Және бұл жасанды қойылым емес еді. Махатхир соны сезінді де… келісті. Алыптың адымы Ол тағы үш жыл Малайзияны басқарды және оны одан әрі нығайтты. Жалпы алғанда Махатхир ел басқарған кезде керемет ғажайыптар орын алды: бір кездері үмітсіз артта қалған, каучук және қалайы шикізатын шығаратын ел әлемнің ең дамыған 25 елінің қатарына енді.
Бір ұрпақ ғұмырындай уақыт ішінде малайлықтар өздеріне сенімді ұлтқа айналды, тұрмыс деңгейі жоғарылады және өмір сүру жастары ұзарды: ерлер – 71,8 жас, әйелдер 76,2 жасқа жетті. Мақсатты түрде жүргізілген мемлекеттік саясат нәтижесінде Малайзияның барлық халқы дерлік мемлекеттік тіл – малай тілін біледі. Ол ұлтаралық қатынас тіліне айналды. Махатхир исламды « заманауиландыру » арқылы үлкен жұмыстар жүргізді. Ол « шынайы ислам » үнемі либералды, толерантты, танымдық және прогрессивті бағытты ұстанатынын табанды түрде айтты. Және Малайзияда ислам біртіндеп дәл осындай форманы қабылдады. Әрі ислам батыстан ағылған ала-ғұла ағымдарға « сүзгі » іспетті болды. Ол шынайы мәдени құндылықтарды, прогрессивті идеяларды және пайдалы инновацияларды жіберіп, бірақ зиянды, нигилистік және аморалистік ілімдерді тежеді. Соның нәтижесінде елде этносаралық, дінаралық және әлеуметтік шиеленіс іс жүзінде жойылды. Онда елдің болашағы мынадай болмақшы: « Малайзия бәсекеге қабілетті, серпінді және дені дұрыс экономикаға негізделген демократиялық, либералдық, экономикалық әділ және тең құқықты, прогрессивті және гүлденген қоғамда өмір сүретін, моральдық және этникалық құндылықтары күшті біртұтас ұлт болады ». Және бұл үшін барлық алғышарттары бар ( егер, әрине, Махатхир курсы сақталар болса ).
Малайзияның халықаралық беделі өте өсті: 2006 жылы ол беделді үш ұйым – « Қосылмау қозғалысы », « Ислам Конференциясы » ұйымы және АСЕАН [ 5 ] -ға төрағалық етті. Малайзия үшін электроника ғасыры келді, онда АҚШ үлгісі бойынша, Сайберджая – « кибернетикалық қала » аталатын, өз силикон алқабы бар. Мұнда фотоаппараттар, бейне ойнатқыштар, компьютерлік жүйе тораптары шығарылады. Ел компьютерлерге арналған оқу құрылғыларын өндіру бойынша әлемде бірінші орын алады, компьютерлік чиптердің ірі өндірушілерінің бірі. Яғни Малайзия инновациялық және ғылымды қажетсінетін технологияларға, компьютерлік және коммуникациялық бизнеске баса назар аударады. Автомобиль, мұнай өңдеу, химия, металлургия, тамақ, тоқыма өнеркәсібі және туристік бизнес кеңінен дамыды. Махатхир, қымбаттығына және кейбір министрлердің қарсылығына қарамастан, бірқатар мегажобаларды жүзеге асырды: мультимедиялық супердәліз, « Петронас » егіз мұнарасы, Куала-Лумпур халықаралық әуежайы, Путраджайяның жаңа Астанасы, жылдам автомагистральдар, көпірлер, өнеркәсіптік алыптар салынды... Құрылыс құны мен осы нысандардың сапасы қатаң бақылауға алынды. Кейбір оппоненттері Махатхир бұл нысандарды өз атын шығару үшін салдырды деп санайды, бірақ мүлдем олай емес.
Ол малайзиялықтарды заманға сай ойлануға баулып, психологияларына әсер ететін XXI ғасырдың өркениеттік ортасын құруды қалады. Махатхирдің саяси экономияның белгілі классигін оқыған-оқымағанын білмеймін, бірақ оның « Сананы тұрмыс билейді » деген формуласын айқын ұстанды. Бұдан басқа, заманауи нысандардың құрылысы қазіргі заманғы конструкторлық, технологиялық және құрылыс базасын құруды ынталандырды, негізінен жергілікті халық үшін жаңа жұмыс орындарын құрды және барлық деңгейдегі қызметкерлердің басқарушылық және техникалық біліктілігін арттыруға мүмкіндік берді. Жүзеге асырылған жобалардың ішінде үшеуі рәміздік мәнге ие. Әуежай – кез келген елдің заманауи қақпасы. Оған кірген кез келген адам оның оң немесе теріс тылсым күшіне тап болады. Куала-Лумпур әуежайы « Лас саға » деп аударылған қала атауын толықтай жоққа шығарады. Бұл араб ертегілеріндегі керемет көріністерді еске түсіретін үлкен күмбез астындағы шағын қалашық. Малайзиялықтар онда, өз еліне деген мақтаныш сезіммен жүреді, ал шетелдіктер таңғала да қызғана бастарын иеді. Егер соңғылардың арасында әлеуетті ірі инвесторлар болса, оларды ұзақ үгіттеудің қажеті жоқ, ойланып-толғанбастан, бірден өз қалталарын қағады. Путраджайя ( « Ханзада жетістігі » ) шағын ғана әкімшілік астанасы – тағы бір ғажайып.
Путраджайя – тәңірлік рух иісі аңқыған викториандық, мавритандық және франко-классикалық стильдердің керемет үйлесімді қоспасы. Бұл таза шенеуніктер қалашығы, онда тұрақты тұрғындар саны аз. Жұмыстан кейін және демалыс күндері ол бос тұрады. Мұндай асқақ ахуалды бастан кеше отырып, шенеуніктің жоғары материялар туралы, яғни халықтың игілігі туралы ойланбауы мүмкін емес. Куала-Лумпур ортасындағы қара хрустальдай жарқырап түнде адамды өзіне тартатын биіктігі 452 метрлік, 88-қабатты, бір-біріне бекітілген егіз мұнараны, әдетте Нью-Йорктегі қираған қасіретті мұнараларымен ұқсастырады және олардан тағы бір америкалық құдіретке еліктеуді көргендей болады. Олар маған мүлдем өзгеше, « катамаран » ( тамилше « каттумарам » – « байланған бөрене » ) сияқты көрінген, бір замандарда малайлықтардың ата-бабалары солармен теңізде жүзсе, енді олардың ұрпақтары аспанға ұмтылуда. Осынау орасан зор, әрі мейлінше өрнектелген мұнаралар, катамаранға да, ғарыш кемелерінің байлаулы жұбына да ұқсас. Алайда, Махатхирді тек супер жобалар ғана еліктірген жоқ. Ол бүкіл халықтың әл-ауқатын арттыру үшін көп нәрсе жасады. Адамдардың нақты табысы айтарлықтай өсті, миллиондаған малайзиялықтар мемлекеттік тұрғын үй бағдарламасы аясында қолжетімді бағамен жайлы тұрғын үйлер алды. Ауылдық жердегілердің тұрмыс жағдайы әлденеше есе жақсарды.
Малайзиялық патриархтың бұл әрекеттері керемет идеяға алып келді. Махатхир – ұлы реформатор – қазіргі дәуір ағымдарының негізгілерін сезінді және Элвин Тоффлердің « Биліктің метаморфозы » кітабын мұқият оқып шыққан сияқты. Ол индустриялық – постиндустриялық немесе ақпараттық қоғамға кідірмей, индустрияға дейінгі қоғамнан үлкен секіріс жасаудың бірегей жоспарын әзірледі. Жаңа ақпараттық технологияларға, терең және жан-жақты білімге негізделген қоғам. Сондықтан ол Малайзияда білімге табынуды орнатты. Өткен ғасырдың 90-жылдарынан бастап жетекші әлемдік университеттердің филиалдары ашылды. Мыңдаған жас малайзиялықтар мұқият және әділ іріктеуден кейін АҚШ-тың, ЕО елдерінің, Жапонияның, Австралияның, Ресейдің жетекші жоғары оқу орындарына оқуға жіберілді. Әрине, бұл фантастикалық идеяны толық жүзеге асыру мүмкін емес, бірақ нақты қол жеткізілген нәтижелер таң қалдырады. Ұлылардың бәсекелестігі Малайзия тарихын жақсы түсіну үшін ұлылардың адами болмысы мен олардың өзара қарым-қатынасы туралы білу керек деп ойлаймын. Сингапурлық ғажайыптың әкесі Ли Куан Ю Қиыр Шығыс пен Оңтүстік-Шығыс Азия тәжірибесін мұқият зерттеді және екі мемлекеттің көрнекті қайраткерлері – Дэн Сяопинмен және Махатхир Мохамадпен бәсекелес болды.
Дэн Сяопин одан 19 жас үлкен еді, бірақ ол Мао Цзэдун қайтыс болғаннан кейін 1976 жылы ғана, Қытайды жасырын басқаруға келді, ал Ли Куан Ю Сингапурды 1959 жылдан бастап автономия кезінде және 1965 жылы тәуелсіздік алган күннен бастап 1990 жылға дейін басқарды. Айта кету керек, әлемдегі ең үлкен державаның бейресми, бірақ мойындалған көшбасшысы, титімдей аралдық мемлекеттің жасы кіші болғанымен, мемлекеттік тәжірибесі мол басшысынан коммунистік жүйеге қатысты басқарудың конфуциандық даналығын үйренді. Махатхир екі жас кіші болды және билікке 1981 жылы ғана келді, бұл кезде Ли Куан Ю Сингапурды 16 жыл басқарған еді. Яғни Махатхир барлық жағынан кіші болды және ол да, әрине, сингапурлық патриархтан үйренді, сонымен қатар, көп нәрсені өзі қосты, кейде оған қарсылық та білдірді. Ли Куан Ю премьерлік цех бойынша өзінен жасы кіші әріптесінің жетістіктерін аса қызғанышпен қадағалап отырды, алайда оны лайықты бағалады.
Ол өзінің « Сингапур тарихы » кітабында былай деп жазды: « Махатхир ел мүддесі талап еткен кезде батыл еді, және ол қалың бұқараның ескілікті көзқарасын жеңуге мүмкіндік беретін саяси қолдауға ие болды, Махатхир малайлықтарды надандық түнегінен ғылым және технологияларға сүйреді, жас малайлықтарды оқытып, оларға ғылым мен технологияға негізделген болашақты пайымдауға мүмкіндік берді ». Махатхир қызметтен кетуді жоспарлай отырып, « Сингапурлық түлкі » 1990 жылы премьер-министр Го Чок Тонгке өкілеттігін бере отырып, өзі үшін арнайы аға министр қызметін енгізгенін есіне түсірді. Го Чок Тонг екі мерзім басқарғаннан кейін, аға министр өзінің үлкен ұлы Ли Сьен Лунгке премьер-министр болуға көмектесті. Енді ол өте экзотикалық ресми қызметте қалды – министр-тәлімгер, яғни тәрбиеші. Мұрагерді таңдау Үздіксіз және табысты 22 жыл ел басқарғаннан кейін, халқының сөзсіз қолдауымен Махатхир де өзінің мұрагері етіп кез келген саясаткерді сайлауына және өзіне кез келген рөлді таңдауға мүмкіндігі бар еді. Оның алдында екі үміткер – Абдулла Ахмад Бадауи және Наджиб Разак болды. Екіншісі асаулау болатын және Махатхир оның өз бағытын толық ұстанарына сенімді емес еді. Сондықтан біріншісін таңдады. Махатхир оны жақсы білетін.
Абдулла бин Хаджи Ахмад Бадауи 1939 жылы 26-қарашада Малайзиядағы Пенанг штатының Кепал Батас жерінде дүниеге келген. Ол – мұсылман уағызшыларының отбасынан шыққан, бірақ орта білімді методистік ( протестанттық ) мектепте алған. Университет бітіргесін, ислам теологы мамандығын алды. Махатхир 1982 жылы оны алдымен білім, содан кейін қорғаныс министрі етіп, оның бойында саясаткерге қажетті сапаларды дамытты. Төрт жыл үзілістен кейін Абдулла Бадауи 1991 жылы сыртқы істер министрі қызметіне тағайындалды, 1999 жылдың қаңтарында үкіметте Махатхирдің оң қолы – премьер-министрдің орынбасары – ішкі істер министрі, ал БМҰҰ партиясында – 1996 жылдан бастап төрағаның орынбасары болды. Яғни, 20 жыл бойы олар бірге жұмыс істеді. Махатхир оны мұрагер ретінде көрді және оның күмәндануына себеп болған жоқ. Лайықты саяси беделі арқасында « Тазалық мырза » атанған Абдулла Бадауи Махатхирдің ең адал және дәйекті серіктесі боп көрінді. Рас, ол батылсыздау және жұмсақ болды, бірақ көшбасшы нақты билік оны батылдандырады деп санады. Сондықтан 2002 жылдың мамыр айында БМҰҰ-ның кезекті съезінде Махатхир Мохамад Абдулла Бадауиді өзінің мұрагері деп жариялады. Көрнекті премьер бір жарым жылдай мұрагерді мемлекет басқарудың құпия қыр-сырына баулыды. Осылайша Абдулла Бадауи премьер-министр және басқарушы партияның көшбасшысы болды.
Наджиб Разак та биліктен шет қалмады – ол вице-премьер және БМҰҰ көшбасшысының орынбасары болып тағайындалды, яғни елдегі екінші адам болды. Мұрагерлердің түбегейлі өзгерістері Аса жоғары да сирек берілетін « Тун » атағына ие болып және « Малайзияның әкесі » айрықша медалімен марапатталған Доктор Махатхир қызметтен кетеді. Бірақ өз еліне пайдалы болу үшін ол өз атынан қоғамдық қор құрады. Махатхир, премьер болған кезінде, сыбайлас жемқорлыққа қарсы көз алдау емес, нақты күрес енгізді және билікке өзінің отбасы мүшелерін де, басқа туыстарын да жолатпады. Бұл оған барлық шенеуніктерді, ең алдымен жоғары эшелонды қатаң ұстауға моральдық құқық берді. Оның тұсында министрлер мен губернаторлар өздерін қатал әке алдындағы тілалғыш бала секілді сезінетін. Бірақ Махатхир кеткен кезде, олар бірден жоғары биліктің әлсіздігін байқады. Жаңа премьердің осал жерлерін көріп, оған қысым жасап, шектен тыс әміршіл бұрынғы басшының бағытын өзгертуді және оларға дербес әрекет етуге көбірек мүмкіндік беруін талап ете бастады. Егер демагогиялық қауызды алып тастаса, оларға билік мүмкіндіктері жеке бастарының пайдасы үшін қажет болды. Ал Абдулла Бадауи ұлы Доктор М-ның көлеңкесінде қалғысы келмеді, ол Малайзия тарихына дербес саясаткер ретінде кіруге үміттенді.
Жаңа көшбасшының ой-өрісінің өзгеруіне билік кабинеттерінің табалдырығын тоздырып, Махатхир атын қаралаған оның шетелдік және ішкі ежелгі жаулары белгілі бір үлес қосты. Джордж Сорос олар үшін қалаулы адам болды. Ал 2004 жылдың қыркүйек айында мерзімінен бұрын түрмеден босатылған экс-вице-премьер Ануар Ибрагим, биліктің үнсіз келісімімен, оған жала жапты деген айып тағып, Махатхирді сотқа берді. Осылайша, бұрынғы және қазіргі премьер арасындағы қарым-қатынасқа сызат түсе бастады. Махатхир ескі әдеті мен қызуқандылығына басып, бұрынғы шәкірттеріне жіберген қателіктерін көрсетті, бұл да одан әрмен олардың арасындағы жарықшақты тереңдетіп жіберді. Доктор М-ның сенімді жақтаушыларын Ла ағайға даусыз адалдық көрсеткендер ығыстырды, ал басталған орасан зор жобалар – бірте-бірте аяқсыз қалды. Сонымен қатар, ел экономикасына қатысты қатер дабылы қағыла бастады. Тек 2004 жылдан бастап 2005 жылға дейін экономикалық өсім 7,2 % -дан 5,2-ге дейін төмендеді, ал тікелей шетелдік инвестициялар ағыны 4,6 млрд АҚШ долларынан 4 млрд долларға дейін қысқарды. Махатхир бұдан әрі үнсіз қала алмады. Ол екеуара болған уағдаластықты бұзған мұрагерін айыптап, өз таңдауы қате болғанын мәлімдеді. Іс жүзінде үкімет мүшелерінің бәрі және штаттардың бас министрлері қызмет атқарып жүрген премьер-министрге қолдау білдірді.
Өз кезегінде белгілі бір іскерлік, қоғамдық және саяси топтар Махатхир ұстанымын қолдады. Олар Бадауиді ел басқара алмайтын әлсіз, батылдығы шамалы, баяу қимылдайтын көшбасшы санады. Осылайша, 2006 жылдың күзіне қарай Махатхир Мохамад пен Абдулла Бадауи, демек, олардың артында тұрған қоғамдық жэне саяси күштер ашық қарсыласа бастады. Махатхир Мохамад қызмет етіп жатқан үкіметті сынау үшін 2006 жылдың қараша айында басқарушы партияның съезіне дайындала бастады. Махатхир әдетте бұрын өзі сайлауға түсіп жүрген Кедах штатындағы партия округтерінің бірінен кандидатурасын делегаттыққа қойды. Өздерінің бұрынғы бастығының ниетін байқаған іс басындағы билік Наджиб Разактың аузымен: « Өз уақытында партия төрағасы және елдің премьер-министрі ретінде жоғары деңгейге жеткен және осы үшін жоғары марапатқа ие болған адамның съезд жұмысына қатардағы делегат ретінде қатысуын жұрт сан-саққа жүгіртуі мүмкін. Көптеген адамдардың пікірінше, Доктор Махатхирдің бұлай істемегені жөн », – деген мәлімдеме жасатты. Яғни, Разак Наджиб ашықтан ашық пікірталасқа қатысу үшін қатардағы делегат ретінде Махатхирге дауысқа түсудің қажеті жоқ деп мәлімдеді. Оны құрметгі мейман ретінде шақырады, бірақ оларадағы келіспеушіліктер туралы айтпауға тиіс. Махатхир, әрине, бұндайға келісе алмады және 9-қыркүйекте өткен сайлауға барды.
Өкінішке орай, Малайзияда « әкімшілік ресурс » бар және партиялық шенеуніктер малайлықтардың ең ұлы адамын құлатты. Уинстон Черчилль, ағылшын халқы одан Ұлы Жеңістен кейін бас тартқан кезде, Плутархтың мына сөзін еске түсірді: « Ұлы халықтар көбінесе жақсылықты түсінбейтін немқұрайлы болады ». Бірақ, алайда, өздерінің ұлы көшбасшыларына қатысты немқұрайлылық – бұл әлсіздіктің көрінісі. Абдулла Бадауидің өзі, тым артық кеткенін түсініп, түсінісу үшін Махатхирмен кездесуге тырысты. Бұрынғы сайлау өкілдері « Мубарак » қауымдастығының көмегімен, 22-қазан күні Путраджайядағы « Сери Пердана » резиденциясында бұрынғы серіктестер, ал қазіргі оппоненттер – Доктор М мен Ла ағайдың екі сағаттық кездесуі өтті. Кездесу куәлерсіз, бетпе-бет оңаша өтті, сондықтан оның барысы жайлы тек саясаткерлердің пікірлеріне қарап айтуға болады. Бадауи Махатхирді бір-бірін сынауды тоқтатуға шақырып, өйткені сол үшін екеуі де абыройдан айрылатынын айтады. Махатхир, егер біреу елге, әсіресе малайлықтарға зиян келтірсе, оның абыройына мән бермейтінін ескертеді. Махатхир Үкіметтің экономикалық саясатына наразылығын білдірді және Малайзия полициялық мемлекетке айналып бара жатқанын қосты. Бадауи қорғанып бақты, бірақ Махатхирдің барлық ескертулерін өз қойын кітапшасына жазып алып, олар жайлы ойлануға уәде берді.
Алайда, кездесу тек уақытша « тыныс алу » ғана болды, бірақ жағдай өзгерген жоқ. Содан кейін партия басшылары оны БМҰҰ съезіне құрметті делегат ретінде шақырды, бірақ Махатхир ауруын сылтауратып, бұл ұсыныстан бас тартты. Сірә, партия басшылары иықтарынан жүк түскендей жеңілдеп қалса керек. Алғыссыздар съезі 2006 жылғы 13-17-қараша аралығында Куала-Лумпурда БМҰҰ-ның 57-Бас Ассамблеясы ( съезд ) өтті. Оған 2 мыңнан астам делегат қатысты, оның ішінде 20 шет елден келген әртүрлі саяси партиялардың жүздеген өкілі бар еді. Съезд күпінумен өтті, оның жұмысы алғаш рет ұлттық теледидардың тікелей эфирінде көрсетілді. Бірақ онда Ұлы Махатхир болған жоқ, онсыз съезд дәуір талабына сай оқиға бола алмады. Өзінің бағдарламалық сөзінде БМҰҰ төрағасы Абдулла Бадауи өз үкіметінің 3 жылдық жұмысына баға берді. Ол Махатхир Мохамадтың сынауын жоққа шығарды. Өз үкіметінің жетістіктеріне Куала-Лумпур биржасында іскерлік белсенділіктің өсуін, сондай-ақ бюджет тапшылығының 2003 жылғы ІЖӨ-нің 5,3 % -дан 2006 жылы ІЖӨ-нің 3,5 % -ға дейін қысқаруын жатқызды. Алайда, өсу қарқынының біршама құлдырауын мойындауға мәжбүр болды. Бірақ бізге белгілі сандарды айтпады, сыбайлас жемқорлықтың өсуін де еске түсірмеді.
Съезде « бумипутраның » жағдайы туралы айтылды: олардың ұлттық экономикадағы үлесі 1970 жылы 2,4 % -дан 1985 жылы 18,5 % -ға дейін тез өсті, бірақ одан кейін өсуі күрт баяулады және 2006 жылы тек 18,9 % -ды құрады. Бірінші елдің ең бай жиырма адамының тек 4-еуі малайлық саналады. Жалпы ұлттық шоғырландыруға және этникалық бірегейлендірусіз бірыңғай малайзиялық халықты қалыптастыруға бағытталған « Банга Малайзия » тұжырымдамасы туралы пікірталас елеулі орын алды. Әңгіме не екенін түсіну үшін « Қазақстан ұлтының » төңірегіндегі біздің еліміздегі пікірталастар туралы еске алуымыз керек. Жалпы, партия бірлігін сақтау туралы ұранды сақтай отырып, барлық делегаттар өздерінің қазіргі көшбасшысы Бадауиді қолдады. Әрине, делегаттар корпусы Абдулла Бадауидің маңында жүргендерден қалыптасты және олардың шешімі халықтың шынайы пікірін білдірмеді, бірақ саяси элитаның кеше өздері пір тұтқан тұлғадан тез бас тартуы, терең өкініш сезімін тудырды. Бадауи Махатхир идеалдарына сатқындық жасады ма? Айту қиын. Әу баста билікті қолға аларда өз ұстазына адал болуға ант берген кезде ол шынайы болды. Сол кезде ол шынымен де өз тәлімгерінің бастаған ісін жалғастырғысы келді.
Бірақ билік беретін түрлі игіліктер, жағымпаздардың мақтау сөздері алдында әлсіз болып шықты, ол Малайзия тарихында ұлылықтан үміткер дербес көшбасшы боп қалуды қалады. Бадауи ең бастысы: өзінің ұлы ізашарының ісін жалғастыру үшін де рух ұлылығы талап етілетінін, кейін тарих осындай тұлғаларға жоғары баға беретінін түсінбеді. Мысалы, Платон өзінің барлық диалогтарын Сократқа теліп, өзіне қарапайым жазып алушы рөлін ғана таңдап, оны барынша мақтады. Осының арқасында дүниежүзіне даңқы жайылды. Цзян Цзэминь, мемлекет қайраткері, ол өзінің тәлімгері Дэн Сяопиннің нұсқауларына сәйкес қызмет ететінін әрдайым атап өтті. Сондықтан ол халық алдында үлкен беделге ие болды, ол өз оқушыларының үлкен құрметіне бөленді. Абдулла Бадауи, жалпы, жаман адам емес, бірақ тағдыр билік шыңына әкелгенде, ол басы айналып, барлық бағдарын жоғалтып алған орташа саясаткер болды. Биліктің жаңа өкілдері дінге шынайы сенуші адамдар ретінде олар өздерінің әділетсіздік істегендерін, ал саясаткер ретінде – ақылсыздық жасағандарын түсінуге тиіс. Махатхир – бұл Құдайдың сыйы және оны тәрк ету – Аллаһ еркіне қарсы шығу. Оны көп ұзамай, тек уақыт қана емес, Малайзия экономикасының жағдайы да дәлелдейді.
Әрине, бұрынғы қарқынмен әлі біраз уақыт дамитын болар, бірақ егер малайзиялық патриарх кеңестері ескерілмесе, көп ұзамай ел экономикасы кері кете бастайды. Малайлықтар Махатхирдің ұлы идеяларын есте ұстауға тиіс. Бұл тек ұстазға құрмет қана емес, сонымен қатар жасампаз толқынды ерекше медитативті күйге келтіру де болады. Уақыт өте келе, терең ойлы әділ тарихшылар оны әлемдік пантеондағы ең биік орындардың біріне қоятынын айту үшін үлкен көріпкел болудың қажеті жоқ. Малайзияның қазіргі көшбасшылары адасуда, бірақ бұл уақытша деп сенгім келеді. Олар естерін жиып, өз Ұстаздарының идеяларына қайта оралады. Халық соны армандайды, Тарих соны күтеді... Басқару сабақтары Даму дәрежесі төмен елдерде терең саяси реформалар жүргізу кезінде ұлы көшбасшы жалпыға ортақ қисық бұралаңдармен бетпе-бет келеді, оны қатаң автократиясыз еңсеру мүмкін емес. Ол не істеу керегін және оны қалай істеу керегін біледі. Бұл жағдайда демократиялық тәсілдер тек пайдасыз дау-дамайларға, айқын көрініп тұрғанды дәлелдеудің мүмкін еместігіне және қымбат уақытты жоғалтуға әкеп соғады. Қысқа мерзімде адамдардың ойлау стилін өзгертуге, оларды түбегейлі және жоғары мемлекеттік деңгейде ойлануға үйрету мүмкін емес. Өз басқаруының соңында Махатхир бұның ең қиын іс екенін мойындады.
Мұндай қоғамда демократия жойқын қиратушы күшке ие. XX ғасырда оған дәлелдер жеткілікті болды, ең болмаса, Кеңестер Одағы мен Югославия мысалын еске түсіру керек. Екінші жағынан, тек демократия ғана, соның ішіне, оқу-ағарту демократиясы ғана елдің орнықты дамуына кепіл бола алады. Және оныкі дұрыс, тек демократия ғана саясаткерлердің әскери амбицияларын және « ақшалы қапшықтардың » жыртқыш эгоизмін аз болсын, көп болсын ауыздықтай алады. Бірақ әр елдің саяси топографиясы өзінің қайталанбас қасиеттеріне ие болғандықтан, оның демократиялық мақсатқа жету жолындағы « жол картасы » да басқалардан өзгеше болуы тиіс. Көбі бұны ұмытады, тек батыс елдерінің шағын тобы ғана, онда да, ескертулермен, « төменнен басталатын » демократияға қол жеткізді: Ұлыбритания, Франция, АҚШ, Канада, Скандинавия елдері, Бенилюкс және тағы да бірнеше елдер. Басқаларының барлығына демократия « жоғарыдан » енгізілді – олар Германия, Австрия, Испания, Италия, Жапония, Оңтүстік Корея, бүкіл « Жаңа Еуропа » және т.б. Сондықтан барлық бұрынғы тоталитарлық, бұрынғы авторитарлық елдер тәжірибесі көрсетіп отырғандай, демократия тек жоғарғы жақтан енгізілуі мүмкін. Кезінде I Петрдің варварлық әдістермен варварлықты жойғаны жайлы айтылады.
Махатхир оны жақсы түсінді. Сондықтан ол демократияны енгізу үшін авторитарлық әдістерді саналы түрде қолданып, соғыстан кейінгі Жапониядағы америкалық сардар Дуглас Макартурдың жолын қайталайды. Алайда бір кезде авторитарлық стильді меңгерген ұлы мемлекет қайраткерлері де күндердің күнінде оның кепіліне айналады. Әсіресе олардың мұрагерлеріне қиын. Бірақ жетістік құны сондай. Жалпы алғанда, кез келген Ұлы көшбасшыдан кейін елді басқару өте оңай емес, өйткені олар әрдайым авторитарлық боп келеді. Мұндай көшбасшының ерекше саяси сезімталдығы, аса нәзік, мистикалық түйсігі, тарихи үдерісті кеңінен көретін, болашақты болжау қасиеті болады. Бұл қасиеттер табиғи талант пен көпжылдық тіректі рухани еңбектің қоспасы болып табылады және ешқандай сабақ арқылы оларды ортаңқолдыққа келтіру мүмкін емес. Тек данышпан оқушы ғана оларды түсінуі мүмкін. Сонымен қатар, көшбасшы бүкіл мемлекеттік аппаратты өзінің басшылық стиліне, ойлау мәнеріне, өз әдеттеріне, тіпті биоырғақтарына бейімдейді. Сондықтан оның орнын ауыстыруға келгендерді күрделі мемлекеттік тетікті игеруге қатысты үлкен басқару мәселелері ғана емес, сонымен қоса, « ұлы ізашардың » әсерін жеңуге байланысты психологиялық мәселелер де күтуде. Болуы мүмкін төрт нұсқаны қарастырайық: Ұлы ізашарды толығымен еріксіз көшіретін мұрагер.
Бастапқыда бәрі жақсы жүріп жатады, бірақ жолында жаңа проблемалар кездескен кезде, тіпті елеусіз болса да, мұндай көшбасшы абдырап қалады және оларды қалай шешу керегін білмейді. Біраз уақыттан кейін бір мәселе екіншісін, үшіншісін тудырады және көп ұзамай қар көшкіні тәрізді басып қалады да бас көтере алмайды. Елді бейберекетсіздік жайлайды... Мансапқұмар ортаңқол мирасқор. Ол жан-жағына жағымпаздарды жинайды, бұрынғы тәжірибелерден бас тартады және бәрін керісінше жасайды. Ол билік жауапкершілігінің орасан үлкен жүгін жоққа шығарады және оның игіліктерін ғана пайдаланады. Нәтижесінде сыбайлас жемқорлық пен қылмыс өсе бастайды. Парасатты және прагматикалық көшбасшы, ол ұлылықтан үміттенбейді. Ол үнемі өзінің ұстазымен кеңесіп, оның бағыт-бағдарын толық жалғастырады. Ұстазы қайтыс болғаннан кейін ол оны мемлекеттік рәмізге айналдырады және үнемі соған сілтеме жасайды. Оның тұсында мемлекет тұрақты дамиды. Халық оны толығымен қолдайды және оған лайықты ілтипат көрсетеді. Ұлы көшбасшыны кемеңгер көшбасшы ауыстырады. Ол алдыңғы тәжірибені мұқият талдайды, үздік жобалар мен бастамаларды жалғастырады, әлсіз жақтарын жетілдіреді және өз жобаларын қосады, өзінің ізашарын құрметтейді, оның негізгі идеялары мен мақсаттарын сақтайды, бірақ басқа жолды таңдайды. Бұл ретте басқару аппараты толығымен өзіне бейімделеді.
Мемлекет өз дамуының жаңа белесіне шығады. Сондықтан ұлы көшбасшының ерекше ұлылығы – ол өзінен кейін басқа ұлы көшбасшыны қалдырады, бірақ бірлесе қызмет ету барысында олар психологиялық тұрғыдан бір-біріне сәйкес келмеуі де мүмкін. Бірақ кейде Махатхирдің басында болған жағдайдағыдай, елде қалыптасқан мемлекетшілер тобы болмаса, өзінің жазылмаған, қатаң ережелеріне сай, талантты немесе ең болмағанда шебер саясаткерлердің үздіксіз тууына ықпал ететін лайықты мұрагер табу өте қиын болады. Арыстандардың арыстаны Заратустра, Лао-цзы, Қорқыт және әсіресе Моисей пайғамбар сияқты рухани көсемдер – ( сондықтан бұл құбылысты « Моисей кешені » деп атаймыз ), өз қандастарының көзін ашуға тырысты, бірақ оларды ешкім түсінбеді. Бұл оларды тоқтатпады, олар фанатикалық табандылықпен қарапайым пендерлердің қым-қиғаш қарсылығын еңсеріп, тобырды халыққа айналдыру үшін ұлы мақсатқа « сүйреледі ». Олар Нострадамустың « көріпкелдігімен » емес, адам мен қоғамның қарама-қайшы табиғатын терең білулерімен болашақ қауіп-қатерлерді болжады. Болашаққа « көріпкелдік » жасау мүмкін емес, бірақ адамдарды надандығы, өзімшілдігі және олардың мансапқұмарлығы қайда апаратынын білуге болады. Махатхир – соны болжай алатын жан.
Біз XX ғасырдың әлемдік деңгейдегі саясаткерлері – Шарль де Голль, Уинстон Черчилль, Франклин Рузвельтті көкке көтергенге үйреніп кеттік, Иосиф Сталиннің алдында бас иетін адамдар да бар. Бұлар шын мәнінде ұлы көшбасшылар және қатал соғыс өртінде олардың даңқы шықты. Ал мен ше! Менде не бар? Дегенмен, сіз білесіз бе, мен Францияның мүддесі мен келешегіне қамқорлық жасауға міндеттімін. Бұл тым ауыр жүк және өзім иіле де алмаймын, өйткені тым кедеймін... ». Шарль де Голль ұстанған дәл осы ұстаным, ресурстары өте аз, күйрей жеңілген Францияны жеңімпаз елге айналдырып, БҰҰ Қауіпсіздік Кеңесінің бес тұрақты мүшесінің құрамына енгізді және менің ойымша, сол уақыттың басқа атақты көсемдерінен оны жоғары қояды. Дегенмен, осы жолы жеңіліске ұшыраса да, ұлы француз генералының артында ұлы Франция, ұлы тарихы және ұлы халқы бар. Осындай « тылы » болмаған кейбір көшбасшылардың бейбіт уақытта әлдеқайда күрделі мемлекеттік мәселелерді шешулеріне тура келді. Дэн Сяопин болмаса, аш-жалаңаш бір жарым миллиард Қытай тізерлеген күйі аяққа тұра алмай, әрі ішкі былықтарға белшеден батып, күллі әлемге үлкен қатер төндірер еді.
Нельсон Мандела болмаса, Оңтүстік Африка Республикасы әлі күнге дейін қаралар мен ақтардың қақтығыс отына жанып жатар еді және ол өрт сөніп қалмас үшін отқа тамызық тастайтын адамдар әлі де аз емес. Дегенмен, Махатхир Мохамад Малайзияда тарихи ғажайып жасады. Бір ұрпақтың ғұмырында ол бос жерге ертегі патшалығын тұрғызып, жалқау және қабілетсіз саналған халықты шығармашыл халыққа айналдырды. Махатхир – ең үлкен арыстан. Махатхир – патриот және прагматик. Оның көзқарасы қарапайым және классикалық: Малайзияның өркендеуіне кім көмектессе, сол – дос, кім кедергі келтірсе, сол – жау. Негізінде – бұл ұлттық мүдделерді қорғайтын кез келген мемлекет қайраткері үшін мінез-құлықтың әмбебап формуласы. Махатхир қазір қиын жағдайға тап болды, бірақ ол өз мемлекеті мен өз халқы үшін соңына дейін күреседі және тіпті қазіргі шайқастан жеңілсе де, және соған сенгісі келмесе де Махатхир идеалдары кез келген жағдайда жеңіске жетеді. Оның сепкен дәні жастардың жан-дүниесінде өсіп-өнеді және біраз уақыттан кейін сол жастар өздерінің ұлы көшбасшысының ісін жалғастырады. Және оның идеалдарына опасыздық жасаған адамдарға қатаң баға береді.
Осылайша, Малайзия тәуелсіздік жылдарында әлемге тәлімдік мәні бар, бірі – оң, ал екіншісі – теріс екі мысал ұсынды: біріншісі – ұлылықтан үміткер көшбасшы өз елін қалай басқаруы керек, ал екіншісі – оның мұрагерлері не істемеуі керек. Менің ойымша, барлық саясаткерлер, әсіресе дамушы елдердегі, осылардан ой түйген жөн. Қазақстан мен Малайзия Жеңістің тіпті ұлы реформаторларға да қалай қиынға түсетіні жайлы оқырмандар жалпы түсінік алған шығар деп үміттенемін. Біздің билік Малайзия тәжірибесіне аса қызығушылық танытуда. Алайда, қалыптасқан дәстүр бойынша, олардың тек бірден көзге ұратын жағын ғана үлгі ретінде алуға тырысады. Ал бұл кезекті « Потемкин деревнясы » секілді көрінеді және Махатхир реформаларының мәнін теріс айналдырады. Сондықтан, ең алдымен, олардың ішкі логикасы мен шынайы рухын түсіну керек, оларды шын жүректен ұстану керек және, әрине, бізбен ұқсас жақтары болғанымен, айрмашылықтары барын да ескеру керек. Ұқсастығы: бұрын отаршылдықты бастан өткергені, тәуелсіздігінің жастығы, мемлекет құраушы екі этнос, тұрғылықты халықтың салыстырмалы түрде экономикалық жағдайының әлсіздігі, олардың тілмен мәдениет ұстанымдарын нығайтуға ұмтылулары.
Айырмашылық жақтары: Қазақстан – ерекшелігі айқын байқалатын континенттік ел, үлкен аумақта орналасқан, Малайзия аумағынан 8 еседен артық, әр бөлігінің климаттық жағдайы әртүрлі және температурасы да күрт өзгермелі, халық сирек орналасқан. Ол жабық және әлсіз дамыған аймақта, әртүрлі саяси-діни жүйелер арасында жатыр. Үлкен табиғи ресурстары бар. Тәуелсіздік басталар кезде: мейлінше күшті өндірістік базасы, ғылым, білім және денсаулық сақтау жүйелері, білікті мамандары мен жұмыс күші болды. Малайзия – жерінің көлемі шағын, бірақ теңіз екіге бөлген, әр бөлігі бір-бірінен алыс, жұмсақ теңіз климаты және тұрақты температурасы бар, салыстырмалы түрде халқы тығыз орналасқан, теңіз жағасындағы ел. Ол ашық және қарқынды дамып келе жатқан аймақта, саяси-діни ортада жатыр. Табиғи ресурстары шамалы. Тәуелсіздік басталар кезде: өнеркәсіп базалары мүлде аз, ғылым, білім және денсаулық сақтау жүйелері әлсіз, білікті мамандары мен жұмыс күші аз еді. Мұның барлығы Малайзияның тәжірибесін, басқа да кез келген жағдай секілді Қазақстанға механикалық түрде көшіруге болмайтынын білдіреді.
Алдымен салалар бойынша саралау керек, содан кейін оларды топтастыра отырып, біз осы елдер бойынша жиынтық-салыстырмалы деректерді аламыз ( оларды салыстыру жалпы Малайзия мен Қазақстанның шамамен тең әлеуетті мүмкіндіктері барын көрсетеді ). Малайзиялық реформалардың ішкі мағынасы айқындалғаннан кейін, оларды іске асыру технологиясы түсінікті болған кезде, біз алдымызда тұрған міндеттерге жаңаша қараймыз. Сонда өзінің стратегиялық желісін әзірлеу қиын емес. Ал ол елдің зияткерлік әлеуетін барынша пайдалана отырып, өз талдауына негізделетін болады. Сондықтан Малайзияның құрылымдық қайта құру, экономикалық және саяси реформалар, сондай-ақ мәдени жаңғырту тәжірибесі шынымен де біз үшін өте құнды. Қартайған арыстан елі үшін әлі де күресіп жүр Бұл кітаптың бірінші басылымы он жыл бұрын шыққан. Сол кезде менің Махатхир Мохамад жөнінде айтқан сөздерім: « Махатхир қазір қиын жағдайға тап болды, бірақ ол өз мемлекеті мен халқы үшін соңына дейін күреседі... » ерекше жағдайда расында да орындалды. Ол өте қызық хиқая, сол туралы кысқаша айтайын. Оның орнына Махатхирдін екінші шәкірті Наджиб Разақ отырды. Бас кезінде ол дұрыс саясат жүргізді, бірақ соңынан ол да Махатхир салған жолдан адаса бастады, яғни сыбайлас жемқорлықа жол ашты.
Сол себептен 2015 жылы Махатхир Разаққа да « кет » деді. Бірақ ол сөзге Разақ құлақ аспады. Сондықтан 2016 жылы, 7-қыркүйекте, Махатхир « Малайзия жері ұрпақтарының біріккен партиясы » атты жаңа партия құрды... Ол партия оппозициялық « Үміт альянсы » коалициясына кірді және оны басқарды. Ол коалиция 2018 жылы парламенттік сайлауда Махатхир Мохамадты өздерінің ортақ кандидаты ретінде сайлауға шығарды. Халық Махатхирді қолдады, соның арқасында, 2018 жылы мамыр айында коалиция жеңіске жетті. Ал Малайзия тарихында БМҰҰ бірінші рет сайлауда жеңілді. Сөйтіп әлем тарихында болмаған оқиға орын алды. Демек бұл халықтың оған білдірген керемет құрметі мен сенімі еді!. Ол жеңістен кейін, ең алдымен, халыққа сайлау алдында берген уәдесін орындады, бастапқыда өзінің шәкірті, серіктесі, кейін қарсыласына айналған, кезінде өзі түрмеге қаматқан, Ануар Ибрагимді бостандыққа шығарды. Екіншіден, ол былай деді: « Екі жылдан кейін өз орнымды Ануар Ибрагимге тапсырамын да, өзім қызметтен кетемін ». Оның ойынша, өмірден өте қиын сабақ алған Ибрагим, енді елді дұрыс басқаратын болады.
Махатхир ел мүддесі үшін өзінің жауын да кешірді және кешіріп қана қоймай, оны биліктің шыңына көтеруге дайын болды. Бұл нағыз даналық! Мынадай Ұлы жүректі Абызға сиыну үлкен ғанибет!!! Мәселе тіпті сингапурлық патриарх Ли Куан Ю айтқандай, оның «... малайлықтарды надандық түнегінен ғылым мен технологияға сүйреп », елді әлемнің қарқынды дамып келе жатқан экономикалары қатарына шығарғанынан да емес. Малайзияның өзгешелігі және сонымен бірге күрделі факторы жалпы экономикалық артта қалушылықтан ( экономиканың аграрлық шикізат бағыты ) басқа, елдің негізгі қауымдарының өзара нәсілдік бөлінуі және байырғы халықтың көпшілігінің мәдени-біліктілік деңгейінің ( заманауи экономика тұрғысынан ) төмендігі болды. Малайзия 1970-ші жылдардың басында, басқа « азиялық жолбарыстармен » салыстырғанда, нашар бәсекелестік жағдайда еді. Малайзия көшбасшысының аса көрнекті жетістігі деп, экономикалық дамудың жалпыға белгілі үлгілері мен теорияларына мүлдем сай келмейтін, өзінің әлеуметтік-экономикалық ( және сонымен бірге саяси-мәдени ) мемлекеттік даму үлгісін жасап шыққанын айтуға болады. Мүмкін, институционалдық экономиканың әдіснамалық тәсілі шеңберінде Малайзия реформаларының тәжірибесін түсіну өз сағатын күтіп жатқан шығар. Малайзия премьер-министрінің ұстанымдарының бірегейлігі 1997-1998 жылдардағы Азия дағдарысы кезінде өзінің тиімділігін іс жүзінде көрсетті.
М.Мохамад елді 22 жыл басқарғаннан кейін 2003 жылы қызметтен кеткен кездегі Малайзияның әлеуметтік-экономикалық дамуының кейбір егжей-тегжейі. Кедейлік 37,4 % -дан 7,5 % -ға дейін төмендеді. Бұл ретте мейлінше аз қамтамасыз етілген отбасылардың 40 % -ының табысы басқа әлеуметтік топтарға қарағанда тезірек өсті. Малайзия әлемдегі ең ірі электрондық тауарларды экспорттаушыға айналды және сыртқы сауда айналымы бойынша әлем ұлттарының ішінде 18-орын алды. Мәселен, салалардың диверсификациясы өсті, экспорт көлемі 95,2 млрд АҚШ долларын құрады. Малайзия экспортының дәстүрлі баптары – каучук пен пальма майына электронды өнім, мұнай және табиғи газ сияқты маңызды экспорттық тауарлар қосылды. Ел өзінің « ұлттық » автомобиль үлгісін – Протонды шығарады. Бірақ, алдыңғы қатарлы даму стратегиясына « ұмтылған » ел көзқарасы тұрғысынан мұндай ұстаным өте орынды, өйткені қазіргі заманғы автомобиль өндірісі озық технологиялардың сан алуан түрін пайдаланады. Махатхир Мохамад басқарған жылдар ішінде орын алған екі экономикалық дағдарысқа қарамастан, елдің ІЖӨ орташа есеппен жылына 9,6 % -ға өсті. ҰЭС-ын одан әрі 1991-2000 жылдарға арналған, « Пайымдау 2020 » стратегиясынан бастау алған ұлттық даму саясаты ( ҰДС ) дамытты.
ҰДС басты мақсаттарының бірі – экономикалық даму мен ұлттық байлықты бөлу арасында тендік орнату, сондай-ақ Малайзияның барлық азаматтары арасында әлеуметтік және экономикалық теңсіздікті жою деп жарияланды. Жаңа экономикалық саясат ұлттық байлықты біркелкі бөлуге қол жеткізу мақсатында экономиканы қайта құрылымдауды көздеді. Малайлықтардың экономикалық қызметтің негізгі түрлеріне қатысуын қамтамасыз етуге басты назар аударылды. Негізгі идея, және бұл өте маңызды, басқа нәсілдердің өкілдерін кедейлендірмей, олардың мүлкін тәркілемей, малайлықтарды кедейлік емес, байлықта теңестіруге қол жеткізу болды. Доктор М сипаттамасы бойынша 20 жылға есептелген ҰЭС екіжақты міндеті, біріншіден, нәсіліне қарамастан халық арасында кедейлікті жоюдан және екіншіден, экономикалық қызметтің жекелеген түрлеріне нәсілдік монополияны жоюдан тұрды. ҰЭС мақсаты айқын болғанымен, соған қол жеткізу әдістері мен жолдары белгісіз болатын. Сол кезде әлемде Малайзия үкіметі мысал ретінде пайдалана алатын үлгі болған жоқ. Үкімет « позитивті дискриминация » аталатын саясатпен қаруланып, бұрын тек қытайлықтарға немесе шетелдіктерге тән бизнес түрлерімен айналысуға тырысқан малайлықтарға үкіметтік келісімшарттар, лицензиялар мен арнайы жеңілдіктер берді. ҰЭС-тың басты элементі малайлықтардың білімі мен кәсіби дайындығы болды.
Университеттер байырғы тұрғындар үшін орындар сақтады, ал кез келген компания акцияларының 30 % -ы малайлықтардың қолында болып, оларға жеңілдіктермен берілуге тиісті болды. ҰЭС аясында малайлықтарға берілетін жеңілдіктерге қарамастан, Малайзия экономикасы өсті. ҰЭС шеңберінде малайлық еместердің жеке меншігін тәркілеу жүргізілмегендіктен, ұлттық байлықты қайта бөлу « экономикалық тәтті нанның » жалпы мөлшерінің ұлғаюына байланысты жүрді. Малайзия экономикасының даму серпіні 1970 жылы және әсіресе 1980-1990 жылдары аграрлық саланың тұрақты дамуы мен экспортқа бағдарланған өнеркәсіптің, бірінші кезекте электрониканың озық өсуін қолдайтын ұзақ мерзімді мемлекеттік саясатқа негізделді. Осының негізінде, ең алдымен, қаржыландырудың ішкі көздерін жұмылдыру жатыр. Мәселен, 1990 жылдардың ортасына қарай жинақ нормасы 37 % -ға дейін, ал капитал салымының нормасы шетелге капитал ағымы болған 1960 жылдардағы 28 % және 14 % -бен салыстырғанда 39 % -ға дейін өсті. Сонымен қатар, Үкімет шетелдік капитал салымдарын белсенді тартты – негізгі капиталға тікелей шетелдік инвестициялар үлесі 26 % -ға жетті, бұл Сингапурды қоспағанда, Оңтүстік-Шығыс Азия елдері арасында ең жоғары көрсеткіш болып табылады. Ауыл шаруашылығы секторы аграрлық өнімді, машиналар мен тыңайтқыштарды сатып алуды субсидиялау, бағаны бір орталықтан реттеу арқылы қолдау тапты.
Нәтижесінде 1990 жылдары өнеркәсіп үшін азық-түлік пен шикізат өндірісінің тұрақты өсуі қамтамасыз етілді. Малайзияның өнеркәсіптік саясаты бойынша көп жағдайда мемлекет реттеуші рөль атқарды, алайда, араласу ауқымы азайды. Мәселен, бюджет шығыстарының мөлшері 1981 жылы ЖІӨ-нің 58 % -нан 1996 жылы ЖІӨ-нің 25 % -на дейін қысқарды. Бірақ үкімет бұрынғысынша жеңілдікті несиелер беру және инфрақұрылымды дамытуды тікелей бюджеттік қаржыландыру жолымен экономиканың басым секторларын ( ең алдымен электрониканы ) қолдайды. Алайда, отандық бизнес пен мемлекеттік секторды қолдау « жылыжай » жағдайларын жасауды білдірмейді, айталық, импортты шектеу есебінен бәсекелестік ортаны сақтап қалды және осы мағынада Малайзия көптеген дамушы елдерден ерекшеленді. Мемлекеттік сектор тағы бір мақсатты тапсырманы, атап айтқанда, әртүрлі этникалық топтар арасында тұрғылықты халықтың пайдасына экономикалық әлеуетті қайта бөлуді орындады. Табысты жұмыс істей бастаған мемлекеттік кәсіпорындарды малайлық кәсіпкерлерге пайдалануға берді. ҰЭС қорытындысы таңқаларлық. ҰЭС жүзеге асыру кезеңінде Малайзия халқының қалаға көшуі 10 % -дан 44 % -ға дейін күрт өсті. Алайда, ауыл мен қала тұрғындарының табысы арасында үлкен айырмашылық тіркелген жоқ. Қалаларда негізгі табыс өнеркәсіпте, негізінен электроника өндірісінде шоғырланған.
Ауылдық жерлерде плантация иелері пальма өнімдері мен табиғи каучук эксперты есебінен жоғары табыс алды. Енді 1997-1998 жылдары басқа « азиялық жолбарыстар » экономикасына да зардабы тиген Азия дағдарысы кезінде Малайзия экономикасы ұшыраған сынақтар туралы. Малайзияның дағдарыстық құбылыстармен күрескен әдістерін кейде ұлттық экономикалық мүдделер еркін ( жаһандық деп есептелетін ) нарық мүдделерінен басым болғандықтан, « экономикалық ұлтшылдық » деп атайды. Дағдарысты еңсеру тарихы 1999 жылы шыққан Махатхир Мохамадтың « Азия үшін жаңа бағыт » кітабында егжей-тегжейлі сипатталған. Валюталық сауда-саттықты шектеу шаралары шешуші болды. Біріншіден, шетелдік инвесторлар міндетті түрде жыл бойы Малайзияда өз капиталын ұстауға мәжбүр болды; екіншіден, шет елдердегі ұлттық валютадағы барлық салымдар бір ай ішінде елге қайтарылуы тиіс еді; және үшіншіден, малайзиялықтар елден сыртка әкететін қаражат сомасына қатаң шектеулер енгізілді. Бұдан басқа, Малайзиядан тыс жерде ұлттық валютаның еркін айырбасталуы тоқтатылды, өзгермелі бағам алынып, тіркелген бағам енгізілді. Осы шаралардың барлығы халықаралық сарапшылар мен Халықаралық валюта қорының ( ХВҚ ) ұсынымдарына күрт қайшы келді және көптеген қаржыгерлер мен инвесторлардың көзінше сандырақтау саналды.
Малайзияның Үкіметі ХВҚ-ның көмегінен бас тартып, « монетарлық тәуелсіздікті қалпына келтіру » мақсатында валюталық бақылаудың өз шараларын жариялады және « әлемнің қаржы көшбасшыларын жаһандық қаржы дағдарысының әлсіреуі үшін анағұрлым батыл іс-қимылдарға » шақырды. Доктор М ұлттық экономиканы әлемдік валюта-қаржы жүйесінің күйреткіш ықпалынан қорғауға шақырды. Махатхир ұлттық валюталарды құнсыздандыруға және « Азия жолбарыстарының » жалпы экономикалық құлдырауға әкелген хедждік қорлар мен валюталық алыпсатарларды айыптады, сондай-ақ фритредерлік ойындар мен жалпы алыпсатарлық капитал жүйесін толық жоюға шақырды. Қазіргі әлемдік қаржы дағдарысы жағдайында бұл айыптаулар өте өзекті. Өйткені оның тікелей себебі әлемдік қаржы нарығының алыпсатарлық « улы » капиталмен ( деривативтермен ) « артық дозалануы » болды. Сол кездің өзінде Махатхир Мохамадтың аузынан қазіргі кездегідей, әрбір елдің ерекшеліктері мен тарихи дәстүрлерін ескере отырып, әлемдік валюта-қаржы жүйесін жаңа қағидаттарда түбегейлі қайта құру үшін барлық мемлекеттерді күш-жігерлерін біріктіруге үндеулер айтылды. Сонымен қоса, ХВҚ қаржы секторы реформаларын ілгерілетуге, елдің банк жүйесін нығайтуға және сол арқылы дағдарыс жағдайында Аргентина тап болған проблемаларды болдырмауға мүмкіндік берген малайзиялық билік саясатының дұрыстығын мойындағанын айтуымыз керек. Доктр М-нің бірегейлігі мұсылман қаржысы сияқты салада да көрініс тапты. Дәл соның кезінде 1981 жылы ислам рухында экономикалық реформалар басталды.
Малайзия ислам банктері мен сақтандыру компанияларының мәртебесін реттейтін арнайы заңдар әзірленген алғашқы ел болып шықты: 1983 жылы Ислам банк ісі туралы Заң, ал 1984 жылы такафул ( ислам сақтандыру ісі ) туралы Заң қабылданды. Ел « прогрессивті ислам ұлты » деген беделге лайықты екендіктерін дәлелдеді. Бахрейнмен қатар, Малайзия ислам қаржысының дуалистік моделі тараған ел болып табылады. Тэтчер « ТЕМІР » ТЭТЧЕР Бакалейшінің қызы Етікшінің ұлы Элфрид Робертс жақсы өмірге қол жеткізуге ұмтылды. Онда ол дүкенге клерк боп орналасты, онда тігінші Беатрис Стефенсонмен кездесіп, үйленді. Олар тәртібі қатаң методистік [ 1 ] шіркеуге баратын, темекі шекпейтін, ішімдік ішпейтін және өте ұқыпты болатын. Олар өйтіп-бүйтіп ақша жинап, бака­лея дүкенін сатып алды да, екінші қабатқа айрықша жағдай жасалмаған жайсыз пәтерге жайғасты. Төрт жылдан кейін олар келесі баланы күтті. Әкесі ұл бала болар деп үміттенген. Бірақ 13-қазан 1925 жылы екінші қызы дүниеге келді, оған Маргарет деп ат қойды. Элфрид тіпті орта мектеп те бітірмеген, бірақ ол табанды түрде өзінше білім алумен айналысып, көп оқитын еді.
Оның кең ой-өрісі, табандылығы мен абыройы қалалықтардың құрметіне бөледі және олар 1943 жылы оны өз мэрі ғып сайлады. Шалғайда жатқан шағын қалашықтағылар үшін бұл жетістіктің қандай екенін түсіндірудің қажеті жоқ. Түйсігі терең әкесі кіші қызына үлкен үміт артып, өзінің күш-қуатын және іске асырылмаған арман-мақсаттарын соған салды. Ол одан мықты жауынгер жасауға бел буды, сондықтан қатаң тәрбиеледі. Ол оған « Мен істей алмаймын », « маған бұл қиын » деген сөздерді қолдануға тыйым салып, еңбек сүйгіш табанды қылып өсірді. Элфрид қызын естен тана жақсы көретін, оның да әкесіне деген пейілі ерекше болатын. Маргарет бүкіл өмір бойы әкесіне тәлімі үшін риза болады. Өрімдей жас кезінен ол өзін жасына лайық емес тым салмақты ұстаған екен, кинотеатрларға да, биге де бармапты, бала кезінен үнемшілдікке үйренген ол, мектепте таңғы ас ішуге берген ақшаны жұмсамай, банкке жинайды. Альфред Робертс, жақсы білімнің маңыздылығын түсіне отырып, 12 фунт стерлингтің оқу ақысы отбасылық бюджет үшін елеулі болғанына қарамастан, қаладағы ең үздік мектепке өзінің екі қызын береді. Мэгги аса керемет болмағанмен, жақсы оқиды. Қарапайым және ұқыпты киінеді, құрбыларымен ерекше достық қарым-қатынас жасамайды.
Оның кейінгі іс-әрекеттерінің себептерін түсіну үшін, оның өзін кім деп елестеткенін және неге ұмтылғанын білу керек. Ал ол жоғары ақсүйектер туралы кітаптарға еліктеуге тырысты. Классикалық музыкадан дәріс алып, жақсы мәнерге үйреніп, өз құрдастарына жоғарыдан қарап, ең үздік отбасыларынан шыққан жастардың жолын таңдады. Уақыт өте келе, сол қылығына бола әжуалап, оған Герцогиня деген лақап ат қойылды. Және бұл кездейсоқтық емес еді. Тек қана Оксфорд Маргарет мектепті 1943 жылы, Екінші дүниежүзілік соғыстың қиын уақытында бітірді. Мектеп директоры оған жақсы ниетпен, өз түсінігі бойынша, алыс аймақтан келген қарапайым қызға лайықты, орта деңгейдегі қолжетімді әлде бір университетке баруға кеңес береді. Маргареттің көңілі басқада еді, ол тек Оксфордқа – тек қана ең ақсүйектер университетіне түсуге шешім қабылдады. Әрине, од ең беделді факультетке – Ұлыбритания саяси бекзадаларының көбі оқыған заң факультетіне түсуді армандады. Бірақ үлкен додада бұған тұяқ іліктіру мүмкін емес еді. Сондықтан ол химия факультетіне түсуге шешім қабылдады, онда конкурс әлдеқайда аз болды. Ол үшін сол оқу орнының бедел, мәртебесінің өзі маңызды еді. Алайда Оксфордқа түсу үшін оған мектепте оқытылмаған латын тілін білу қажет болды.
Сосын ол бірнеше ай бойы өз бетінше латын тілін оқып, үйренді. Маргарет емтихан тапсырғанымен, жарты ұпай жетпей қалып, үйге оралуға мәжбүр болады. Барлық жоспары күйрегендей еді, бірақ алғаш рет оған тағдыр күлімсіреп қарады, ал соңынан сәттілік өмір бойы ілесіп жүреді. Босаған орынға Маргарет шақырылды. Ол дереу шешендік өнерден және өзінің шет аймақтағыларға тән сөйлеу тілін түзету үшін бірнеше дәріс алады. Оны Соммервиль колледжіне қабылдайды. Оксфорд әрдайым өзінің аристократизмімен ғана емес, консерватизммен де ерекшеленді. Бірақ соғыс жылдары және соғыстан кейінгі алғашқы жылдары Маргарет оқыған кезде ахуал мүлдем өзгеше болды. Ортақ жауға қарсы жалпы қарсыласу әлеуметтік айырмашылықтарды азайтып, Ок­сфорд өзінің консерватизмін айтарлықтай жоғалтты. Ол емтихандарды сәтті тапсыру үшін химия сабақтарына белсене қатысады, бірақ оның жаны көбінесе саяси қызметке жақын еді. Бұл жерде де оған « сәтті жағдай » көмектеседі: көптеген ер адамдар майданға кетіп, олардың саяси тұрғыдағы орнын әйелдер алмастыра бастайды. Үшінші курста Мар­гарет Оксфорд консерваторлар қауымдастығының қыз-келіншектерден шыққан тұңғыш президенті болды. Мансабының басталуы және сәтті неке 1947 жылы ол химия бойынша бакалавр дәрежесімен оқуын аяқтап, Эссекс графтығына, Мэнингтондағы химиялық зертханаға жұмысқа кірісті.
Округ дәстүрлі түрде лейбористерді қолдайтын және ол сайлаудан жеңіліс тапты, бірақ қажетті саяси тәжірибе алды. Біраз қырындағаннан кейін ол оған үйленуге ұсыныс жасады. Тэтчер ажырасқан және 10 жастай үлкен еді, бірақ ол қарсы болмай, 1951 жылы тұрмысқа шығады. Бұл некені әдетте есепке құрылған неке дегенмен, оған Дэнис ұнады. Осынау бақытты неке Маргаретке тек Тэтчердің тегін ғана емес, сондай-ақ күнкөріс қамын ойламауға мүмкіндік берді. Ол англикандық [ 2 ] шіркеуге ауысты және күйеуінің тұратын жеріне – Кент графтығына көшті. Тэтчер саясатқа ұмтылады, бірақ одан бұрын ерінің алдындағы әйелдік борышын орындап, бала тууы керек еді. Ол бірден егіз сәби: ұл мен қыз, Марк пен Кэролды туады. Сол кезде жұрт, ол бұл жерде де тиімділікке қол жеткізді деп қалжыңдайды. Оның саясатта одан арғы жолын сипаттамас бұрын, біз оның екі ерекшелігі туралы атап өтуіміз керек. Маргарет әрдайым қыз-келіншектерге арналған оқу орындарында оқыды және саясатта ер адамдар басым болса да, солардың алдында әйелге тән « қысылу-қымтырылу » әдеті мүлдем болған жоқ. Ол өзінің көп бейінді – табиғи және гуманитарлық біліміне ерекше мән берді.
Ғылымда « сіз фактілерді қарастырасыз және өз тұжырымыңызды жасайсыз », заң жобасында « заңнаманы зерделей отырып, сіз құрылымдарды зерттейсіз… Сіз қандай да бір үдерісті түсінесіз, егер заңдар қазіргі қоғамға сай болмаса, сіз жаңа заңдар жасайсыз ». Өзінің шешендік өнері мен алдыңғы науқандардың тәжірибесі арқасында ол жеңіске жетіп, 34 жасында Британ Парламенті қауымдар палатасының депутаты болды. Консервативтік үкіметтің Премьер-министрі Гарольд Макмиллан [ 3 ] оның бойынан белгілі бір талантты байқап, 1961 жылы зейнетақы және әлеуметтік сақтандыру істері министрлігінің Парламенттік хатшысы қызметін ұсынды ( біздіңше, министрдің орынбасары лауазымы ). Бұл жерде оған зейнетақыны « қатырып қою » саясатын қорғайтын, алғысы жоқ ауыр міндет жүктелді. Бір күні ол жас қылмыскерлерді қамшымен жазалау керектігін айтып қалды. Рас, кейін ол осындай қатал ұсынысынан бас тартты. Қызметіне байланысты министрліктер аппараты мен министрлер арасындағы қарым-қатынасты зерттей келе, Тэтчер аппаратшылар айла-шарғымен өз басшыларының басын айналдырады деген қорытындыға келеді. Содан бері оның бойында аппаратқа сенімсіздік орнайды. Маргарет Тэтчер Парламентте өз орнын сақтап, өз округінде тағы бір рет жеңіске жетті.
Сүр бойдақтың әйелдерге деген көзқарасы астамдау болғанымен, уақыт жаңаша қарауды талап етті де, « көлеңкеден » « жарыққа » шыққан кезде Тэтчер Білім және ғылым министрі портфелін сақтап қалды. Және ол өз жұмысын бірден артықшылық берілген мемлекеттік мектептерді жоюды және барлық түлектер үшін бірыңғай талаптар мен құқықтарды енгізуді қарастыратын орта білім беру жүйесін реформалай бастаған лейбористік үкіметке қарсы күрестен бастады. Консервативтік үкіметтің салықтарды төмендету жөніндегі саясаты шеңберінде Тэтчер орта білім беруге арналған мемлекеттік шығындарды үштен бір бөлікке қысқартуды ұсынды, бірақ ең артықшылықты жеке мектептер үшін бюджеттен дотацияларды сақтауды қорғады. Айтпақшы, оның ұлы Марк XVI ғасырда құрылған ұлдарға арналған Британиядағы ең қымбат мектеп Харроуда оқыды. Ол мектептің таңғы асының құнын үш есеге көтеріп, бұрын тегін тарататын сүт үшін ақы төлеуді енгізді. Парламентте оппоненттер оны айқаймен қарсы алды, « сүт ұрысы » деген сөз айтылған сөздердің олардың ішіндегі ең өркениеттісі болды. Университеттер мен институттарға дотациялар қысқартылды, сондықтан оқытушылар мен студенттер де министрге қарсы болды. Содан бері және мансабының соңына дейін оған зиялы қауым сенімсіздікпен қарады. Газеттер оны « Англиядағы ең танымал емес әйел » деп атады. Көшеде оған « әйел-қанішер » деген теңеулер айтылатын.
Тіпті Маргарет үкіметте де оқшауланып қалды. Министрлердің әйелдері оны жақтырмайтын. Бір күні премьер-министр резиденциясындағы таңғы аста солардың бірі екіншісінен Тэтчерге естірте: « Тэтчер ханым әйел дейді ғой, шынымен де солай ма екен? Тэтчер өз ұстанымдарын қатты қорғап қалды. Үйде өз сезімдеріне ерік беріп, ызадан қалшылдап кететін. Денис оның хал-жағдайын көріп, жалпы саясатты тастауды ұсынды. Алайда, ол бір сәттік әлсіздікті еңсере отырып, қайтадан шайқасқа шықты. Оның батылдығы мен ұстанымының мықтылығына партияның оң қанаты көңіл аудара бастады да, ол соларға үміт артты. Ол төтенше шаралар қабылдау үшін халықтан мандат алуға үміттене отырып, мерзімінен бұрын парламенттік сайлауға қатысты. Оппозиция көшбасшысы Есеп ақталмады, консерваторлар жеңіліске ұшырады, лейбористтер тарихта тұңғыш рет Парламенттегі орындардың абсолюттік көпшілігін алды. Тэтчер өзінің депутаттық орнын сақтап қалды, бірақ Хит оны көлеңкелі үкіметтің білім министрі қызметінен алып, Парламенттегі салық мәселелері бойынша партияның споуксмені етіп ( шешен ) тағайындады. Консерваторлар естен тану жағдайында болды, көшбасшының беделі айтарлықтай төмендеді. Өз өкілеттігін бекіту үшін Хит партия басшысы сайлауын тағайындауға шешім қабылдады. Бірнеше белгілі консерваторлар өз кандидатураларын шығарудан бас тартты. Бұл жағдайда Тэтчер күреске кірісуге тәуекел етті.
Сол кездегі ереже бойынша партия көшбасшысын консерваторлар – парламент мүшелері сайлады. Саны аз, бірақ жігерлі Тэтчер штабы олардың әрқайсысын өңдей бастады. Мемлекеттің араласуын азайтып, инфляцияны төмендету және экономиканың тиімділігін арттыру жолымен елді дағдарыстан шығарудың өзіне тән бағдарламасының болуы партия ішіндегі күресте оның артықшылығы болды. Хит жеңіске сенімді болды. Бірақ дауыс беру нәтижелері оны қамықтырды: 276 парламентші консерваторлардың 130-ы Тэтчер үшін өз дауыстарын берді, 119-ы оған, 16-сы үшінші кандидат үшін және 11-і қалыс қалды. Қорланған Хит екінші кезеңге қатысудан бас тартты және Тэтчер салыстырмалы түрде оп-оңай жеңіске жетті. Осылайша Маргарет Хильда Тэтчер мәртебелі Патшайым оппозициясын басқарды. Тағы да Тэтчердің жолы болды. Тек түрлі жағдайлардың тоғысуымен ғана, ол Еуропаның ең консервативті еліндегі ең консервативті партияны басқара алды. Көп адам оны кездейсоқ тұлға санады, ол партияны ешқашан жеңіске жеткізе де, сонымен қатар, ұзақ уақыт басқара да алмайтындай көрді. Ол екі жылтыр бантигі бар, көгілдір ленталармен байланған, қораптағы кәмпитке ұқсайды », – деп кекесінмен жазды.
Тэтчердің саяси сахнадағы тарихи маңызын ұққандар аз еді, солардың бірі журналист Герберт Смит былай деп жазды: « Бұл шешім, мүмкін, консервативті партияның көп ғасырлық тарихында жасалған түбегейлі бұрылыс болар, оған бұл бұрылыс не асқақ жеңіс, немесе ажал әкеледі ». Енді Тэтчердің алдында « көлеңкелі үкіметті » жасақтаудың күрделі міндеті тұрған. Ол іс жүзінде орнықты консервативті ортадағы жаңа адам, арқа сүйейтін ешкімі жоқ және партия рулін бірдеңе ғып ұстап қалуы керек болатын. Сондықтан ол негізінен Хиттің бұрынғы комитетінің мүшелеріне және сайлау кезінде өзін қолдаған бірнеше сенімді серіктестеріне көлеңкелі кабинеттен орын ұсына бастады. Консерваторлардың « ескі гвардиясы » өздері күтпеген жаңа көшбасшының іс-қимыддарын мұқият бақылап, таңдауын мақұлдады және оның көптеген ұсыныстары қабылдады. Көлеңкедегі қаржы министрінің маңызды қызметін Дж.Хау қабылдады, тәжірибелі саяси қайраткер лорд Торникрофт партия төрағасы болды. Әміршілдікке бейім Маргарет Тэтчерге осынау өз бағаларын білетін саясаткерлермен жұмыс істеу оңай емесі белгілі болды. Және солай болады: олардың көбі уақыт өте келе, әсіресе Тэтчер билікке келген кезде министрлер кабинетінен шығады. Бірақ сол уақытта ол мығым да дербес саяси күш болды.
Тэт­чер басқаларды да, өз-өзін де: « оппозициядағы біздің партияда жұмылған жұдырықтай кабинет бар, ондай бұрын-соңды болмаған », – деп иландырады. Ол партияны қатаң басқаруға ниетті және онысын жасырмайды: « Мен консенсусты жақтамаймын және прагматик те емеспін. Мен сенім саясаткерімін. Мен сенім саясатына сенемін: менің жұмысым да сол – мен өзім сенетін идеяларды ұсынамын және адамдарды менімен келісуге, сендіруге тырысамын ». Сонымен, Тэтчер өз кабинетімен Парламенттегі оп­позиция орынына ие болды. Премьер-министр Вильсон сыпайылық көрсетіп, оны ерекше жылы сөзбен қарсы алды. Күткендеріндей, бұл Тэтчерді жұмсартқан жоқ, және ол Парламентте социализм мен лейборизм идеяларын өткір сынай бастады. Оллейбористік саясат « барлық жеке еркіндік аяқталады » және « елді банкротқа әкеледі » дегенді білдіреді деп мәлімдеді. Бір күні: « Көп жылдар бойы социализм мен коммунизмнің басталатыны сөзсіз делінді. Мен айтар едім, коммунизмнің күні біткені сөзсіз: бұл идеология заң қорғауында өмір сүргісі келетін жігерлі адамдар үшін қолайлы емес », – деп көріпкелдік болжам айтты. Саясаткердің қалыптасуы Тэтчер сөздің сапасына көп нәрсе байланысты екенін түсінді, сондықтан сөзін дайындауға көбірек көңіл бөле бастады.
Бұрын ол оны өзі дайындайтын, енді уақыт жетпей, Маргарет бірнеше тілшіге өзінің сөйлейтін сөздеріне тапсырыс бере бастады. Ұнаған нұсқаны таңдап, авторды шақырды, олар бірге түзетулер енгізді, содан кейін түпкілікті нұсқасын пысықтады. Дегенмен, оның көшбасшы ретіндегі алғашқы баяндамалары сәтті болған жоқ. Қызметкерлер себебі олардың мазмұнында емес, стильде және оның сөйлеу мәнерінде екенін айтты. Оның провинциялық Ланкашир акценті және қатқыл да көтеріңкі даусы бар еді. Онымен жұмыс істеуге бұрынғы телевизия продюсері және ұлттық театр актері шақырылды. Ол журналистерді жақсы көрмейтін, бірақ өзін-өзі жеңіп, газет және телекомпаниялар редакторларымен жиі кездесіп, теледидар арқылы сөйлей бастады. Бір жыл ішінде ол көптеген іске қол жеткізді. Оның Блэкпулдағы кезекті партия конференциясында сөйлеген сөзі сәтті болды. Ол партияның алдына келесі сайлауда жеңіске жетіп, билікке келуді мақсат етіп қойды. Болашақ консервативтік үкіметтің негізгі міндеттері: әлеуметтік және экономикалық мәселелерді шешу, Британияға деген сенімді және ағылшындардың өз-өзіне деген сенімін қалпына келтіру деп тұжырымдалды. Лейбористік үкіметтің премьер-министрі ауысты, Вильсон орнына Каллагэн [ 7 ] болды. Тэтчер онымен пікірталасқа түсті және көпшілік оның шешендік өнері өсіп келе жатқанына назар аударды.
Лейбористік басқару кезінде кәсіподақтар құдіретті болды және олар үкіметке ашық түрде өз дегендерін істетті. Тэтчер тред-юниондардың үкіметтен күшті екенін мәлімдеп, лейбористік үкіметтің әлсіздігін баса көрсетті. Ол сын садағын өз билігін асыра пайдаланатын және кейде қатардағы мүшелердің мүдделеріне қарама-қарсы әрекет ететін кәсіподақ басшылығына бағыттады. Осылайша, олардың арасында сына қақты. Тэтчер елде лейбористік үкімет пен кәсіподақ көшбасшылары іс-қимылдарының нәтижесінде бейберекет, ретсіздік пайда болады деп елестетті. Ол социализм және оның басты бастионы – Кеңестер Одағына шабуыл жасауын тоқтатпады. Ең жарқын мысал – Ресей: тап осы жерде бұл саясат ең шектен шыққан түрде көрініс тапты ». Ол коммунистік супердержаваны әлемдік үстемдікке ұмтылды деп айыптады. КСРО-дағылар, әрине, бұл сөздерге назар аударды және кеңестік журналистердің бірі оны « темір ханым » атады. Бұл теңеуді бұрын ағылшын журналисі қолданғанымен, авторлығы қарсылас елге таңылды. Консерваторлар көшбасшысының қарқынды қызметі шетелдерде де елеулі қызығушылық тудырып, оны табанды түрде шақыра бастады. Ол Қытай, Жапония, Франция, ГФР, Люксембург, Канада және Румынияға барды. Консервативті партияда барлығы Тэтчердің даусыз көшбасшылығын мойындады және елде оның танымалдығы аспандай өсті. Билікке бастаған жол 1979 жылдың басында экономикалық жағдай айтарлықтай нашарлады.
Инфляция 10 пайыздық көрсеткіштен асып түсті. Ағылшынның өмір сүру деңгейі түсті, жалақы орта еуропалық деңгейден төмен болды. Бір кездегі қуатты өнеркәсіптік держава өнім шығарудан екінші ондықтан ғана орын алды, өнім сапасы нашарлады. Тұрмыс деңгейі айтарлықтай төмендеді. Қылмыс әлдеқайда көбейді. Ереуілдік қозғалыстар « есуастық » кезеңіне жетті: қоқыс жинаушылар мен көр қазушылар, мектеп мұғалімдері мен санитарлар, барлығы дерлік ереуілге шыға бастады. Бұл лейбористер мен либералдардың үкіметтік коалициясындағы қарым-қатынастардың шиеленісуіне әкелді. Көктемде үкімет дағдарысы басталды. Көптеген адамдар осындай қиын жағдайда ел басшылығын кім өз қолына алар екен деп ойлай бастады. Алғашқылар қатарында Тэтчер есімі аталуы таңғаларлық емес. Саяси комментатор Поль Джонсон: « тіпті ең ұлы қарсыластары да оның шынайы черчильдік рухында жомарттықтың мол қоры барын мойындауы керек ». Лорд Пеннел: « басшылық жасауға дайын және жалғыз, барынша батыл еркек тек сол ғана » деді. Тэтчер өзінің уақыты келгенін түсінді. Ол үкіметке сенімсіздік білдіру туралы парламентке ұсыныс енгізді. Парламентте дауыс беру кезінде оның немен аяқталары ең соңғы сәтке дейін беймәлім болды.
Үкімет пен елдің тағдырын тек бір ғана дауыс шешті: 311 депутат сенімсіздік вотумына, 310 – үкіметке дауыс берді. Каллагэн үкіметі құлап, жаңа сайлауларға жол ашты. Сайлау алдындағы науқан басталды. Тэтчердің ұраны: « Біз өзін жоғалтқан елдің болашағын анықтауымыз керек ». Өз бағдарламасында бірінші орынға ол инфляцияға және оның төмендеуіне бақылау жасады. Тэтчер атқарушы билік құрылымдарындағы шенеуніктерді ұстауға жұмсалатын шығындарды қысқартуға уәде берді. Бұдан әрі, салықтарды төмендету, жұмыссыздықты азайту, тред-юниондар құқықтарын шектеу, қылмысқа қарсы күрес және әр адамның өз үйі болу. Оның өз сайлау округі – Финчлиде күтпеген қиындықтар пайда болды. Тэтчердің оған үлкен көңіл бөлуіне тура келді, өйткені егер ол сол жерде ұтылса, бәрі бос болар еді: тіпті партияның жалпы жеңісі кезінде де ол депутаттық орыннан, премьерліктен және партия көшбасшылығынан кетер еді. Консерваторлар Парламентте тұрақты басымдыққа жетті. Патшайымның хатшысы Маргарет Тэтчерді 1979 жылдың 4-мамырында сарайға шақырды. II Елизавета патшайым онымен бір сағат сөйлесіп, оған үкімет жасақтауды тапсырды. Державаның басында Екі билеуші – леди де ыңғайсыздау жағдайда қалғанын айтуға тура келеді. II Елизавета тек саясатшы-еркектермен іскерлік байланыс жасауға үйренген еді.
Ұлыбритания – өзіне тән бірқатар ерекшеліктері бар парламенттік монархия. Ко­ролева тақта отырғанымен, ел басқармайды. Ол заң жобаларына рұқсат етеді, рахымшылық жасау құқын қолданады, атақтар мен лауазымдар тағайындайды, қарулы күштердің Жоғарғы бас қолбасшысы, ағылшын шіркеуінің бекзада басшысы саналады, алайда тек шектеулі билікке ие болады. Королеваның халыққа жолдауын іс басындағы премьер-ми­нистр дайындайды, алайда егер одан королева не жайлы айтатынын сұрасаңыз, ол бейкүнә түрде одан бейхабармын деп жауап береді. Ол сөз сөйлеп тұрған кезде король сарайындағы залдың алдыңғы жағында принцтер, герцогтер, графтар, лордтар және басқа да лауазымды тұлғалар тұрады, ал премьер-министр алыста, арт жақтағы орындардың бірінде болады. Премьер-министрлер-еркектер және торилер де, лейбористер де үнемі бекзадалық әдеп көрсетеді, және королева олармен қалай қарым-қатынас жасау керегін білетін. Енді оның алдында өктем әйел тұр еді, одан « джентльмендік » күту қиын. Өз кезегінде Маргарет Тэтчер де негізінен еркектермен қызметтес болып үйренгендіктен, әйелден гөрі еркектерді лайықты санайтын. Феминизмге оның жаны төзбейтін. Ол еркектермен күресіп және оларға өзін мойындатып үйренген еді. Ал ұлы мәртебелі королева алдында басын иіп, оның лауазымына сай ілтипат көрсетуге тиіс болды.
Алайда ол онымен қандай реңкте тілдесерін білмеді. Бір сөзбен айтқанда, Ұлыбританиядағы ықпалды екі әйелдің қарым-қатынасын шын жүректен шыққан деп айту қиын. Ресми тағайындаудан кейін Маргарет Хильда Тэтчер мен оның жұбайы Дэнис Даунинг-стрит, 10-дағы премьер-министрдің ресми резиденциясына бет алды. Сөйтіп, Англия түгілі күллі Еуропа тарихында тұңғыш рет елдің атқарушы билігін әйел басқарды. Әйгілі саясаткерге айналған Тэтчер енді өз кабинетін жасақтау кезінде рульді қалай ұстап тұруды емес, өз мақсатына жету үшін қандай команда ыңғайлы болатынын ойлады. Ол өзі секілділерден күшті кабинет жасауға бел буды. Кадрлар іріктеуде қойған талабы мынадай болатын: кәсібилік, еңбексүйгіштік, жеке бас жауапкершілігі тұрғысынан сенімділік және Тэтчер философиясына сенуі. Соңғы талап кәдімгі тілмен айтқанда, жеке өзіне берілгендігі. Тэтчер бүкіл саясаткерлерді екі топқа бөлді: « біздікілердің бірі » және « олардкінің бірі ». Бұл « кім бізбен бірге болмаса, сол бізге қарсы » деген ежелгі қағиданы әбден еске салатын. Тэтчердің өзі сияқты монетаризмді қолдайтын Джефри Хау ең маңызды қызмет канцлер қазынашысы немесе қаржы министрі боп тағайындалды. Сыртқы істер министрінің портфелін лорд Питер Каррингтон алды, өнеркәсіп министрі – Кит Джозеф, сауда министрі Джон Нотт болды.
Елдің жағдайы Тэтчер бірінші кабинетке бұрынғы командадан адамдар алуға мәжбүр болды: осылайша кабинеттің 22 мүшесінің 18-і Хит әкімшілігінен еді. Алайда 1989 жылы Тэтчердің соңғы кабинетінде осы 22-ден тек қана 3 министр қалды. Үкіметті жасақтады да, Тэтчер жұмысқа кірісті. Ал оның алдында орасан үлкен, шешімі күрделі мәселелер тұрған. Экономикалық құлдырау жайлы айтылды, дегенмен, көрер көзге Англияның қандай сұмдық лас екені көрініп тұр еді. Оның ірі қалаларының көшелерінде қоқыстар тау-тау боп үйіліп тұратын. Олардың жанында аш егеуқұйрықтар топ-тобымен өріп жүретін. Еуропадан келгендер, әсіресе батыстық немістер өздерін үшінші әлем еліне тап болғандай сезінетін. Бұндай кедейшілік деңгейі мен айналадағы сорақы көріністерді « темір шымылдықтың » батыс жағындағы өзге еш жерден іздеп табу мүмкін емес еді. Сыртқы көңіл қуантпайтын көріністер британдықтардың ішкі жағдайының – шарасыздықтың, өмірден түңілудің, « ұлы империядан » айрылып қалу күйігінің және жаңадан ие болған « Еуропадағы науқас адам » жағдайының сәулесі іспетті еді. Лейбористер мен консерваторлар бір-бірімен үнемі билік алмасып жататын, елде өзінше бір « социалистік консенсус » орныққан еді. Консерваторлардың басым көбінің лейбо­ристер уағыздап жүрген « демократиялық социализмнің » негізгі ережелеріне жолауға батылдары жетпейтін.
Барлық салада ұлттық меншікке айналған кәсіпорындар үлесімен бірге мемлекет ролі де бірыңғай өсті, салықтар мен инфляция көбейіп, көтеріле берді, ал экономиканың тиімділігі төмендей түсті. Тэтчер осының бәрін өзгертуге шешім қабылдады. Оның қандай бағдар ұстануды жоспарлағанын оның Авраам Линкольнен алып айтқан мына сөзінен аңғаруға болады: « Сіз күштіні әлсіретумен, әлсізді күшейте алмайсыз.... Сіз байларды құртумен, кедейлерге көмектесе алмайсыз… Сіз үнемі адамдардың өздері істеуге тиісті және істей алатын істерін істеумен оларға көмектесе алмайсыз ». Тэтчеризм Көптеген басқа мемлекеттік қайраткерлерден, соның ішінде ұлы қайраткерлерден айырмашылығы Маргарет Тэт­чер « тэтчеризм » деген атқа ие болған өзінің экономикалық бағытының авторы болды. Байыпты түрде айтқанда, бұл құбылыс экономикадағы жаңа ілім емес, белгілі экономикалық қағидаларды іс жүзінде шебер пайдалану. Тэтчер өз жүйесін « халықтық капитализм » деп атады. Тэтчеризм негізінде Нобель сыйлығының экономика бойынша екі лауреаты неомонетарист Милтон Фридмен және неолибералист Фридрих фон Хайек идеяларын таңдау синтезі жатыр. Милтон Фридмен – Чикаго мектебінің өкілі және белгілі « Ақшалардың сандық теориясы бойынша зерттеулер » және « АҚШ монетарлық тарихы » кітаптарының авторы ( екіншісін – Анна Шварцпен бірлесіп жазған ).
Ол шаруашылық өмірдегі ірі өзгерістер ең алдымен ақша массасымен және оның қозғалысымен байланысты деп санайды. Фридмен экономикада ғана емес, саясатта да ақшаның шешуші рөлін көрсетті. Оның мектебі экономикалық еркіндіктің зор рөлін атап өтті. Фридрих фон Хайек – австро-ағылшын экономисі, танымал « Еркіндік және экономикалық жүйе » және « Құлдыққа жол » кітаптарының авторы, Джон Кейнстің басты оппоненті. Ол экономиканы ырықтандырудың, еркін нарықтық қатынастардың жақтасы саналады және өзін « радикалды антисоциалист » атады. Ол социалистік идеялар мен командалық экономиканың үзілді-кесілді қарсыласы ретінде сөз сөйлеп, экономикалық бостандықтан, нарықтық баға құрудан бастартулардың кез келгені диктатураға және экономикалық құлдыққа әкеп соқтыратынын айтты. Ол мемлекеттік экономиканың социалистік идеялары толық сәтсіздікке ұшырағанын дәлелдеді. Тэтчеризмнің синтетикалық моделінде монетаризм әлі де жетекші рөл атқарды. Премьер-министр өз командасының алдына нақты міндеттер қойды: мемлекеттің қоғам өміріне араласуын барынша шектеу. Адамның еркін бастамасына кеңшілік беру, оны мемлекеттің ұсақ қамқорлығынан босату. Инфляцияны төмендету үшін бюджет шығыстарына қатаң бақылау енгізілді. Қорғаныс және денсаулық сақтаудан басқа барлық министрліктер бойынша шығыстар қысқартылды, мемлекеттік аппараттың саны ең алдымен жоғарғы эше­лон есебінен 10 % -ға азайды. Тұрғын үй құрылысына және жергілікті бюджеттерге шығындар қысқартылды.
Тэтчер еңбек табысына салынатын салықтың жоғары ставкасын 83 пайыздан 60 пайызға дейін қысқартты, капитал салымдарына салынатын салықтың ең жоғары ставкасын 90 пайыздан 75 пайызға дейін қысқартты. Бұрын 1700 фунт стерлингтен бастап дивидендтерге салық салынса, енді 5000 фунт стерлингтен басталды. Бірнеше мың фирма салық төлеуден босатылып, соның есебінен өз кәсіпорындарын кеңейтіп, жаңарта алды. Ол валюталық бақылауды шектеуді алып тастады және жалақы мен бағаны директивалық реттеуден бас тартты. Осы іс-әрекеттердің барлығы елді « социализмге қарай сырғудан » әрі әкету және « меншік иелері мемлекетін » құру ниетінен туындады. Табанды бағдар Салықтың азаюынан бюджетте 4 млрд фунт стерлингтен артты. Олардың бір бөлігі аппаратты қысқарту есебінен, ал екіншісі – сатылатын тауар бағасына қосылған құн салығын 7-ден 15 пайызға дейін арттыру жолымен өтелді. Жанама салық, ең алдымен, қатардағы сатып алушының қалтасын қақты. Өткен жылдары лейбористер мемлекет иелігіне алған өнеркәсіп кәсіпорындарының көбін қайтадан жекешелендіріп, көп акциялар шағын акционерлердің қолына түсуі үшін, Тэтчер күш-жігерін барынша жұмсай отырып қайта жаңғыртты. Тэтчер бизнес ісіне араласпауды жөн көрді, алайда кез келген монополияға қарсы: мемлекеттік немесе жеке монополияға дәйекті де қатаң күрес жүргізді.
Ол өзінің басты мақсатын былайша тұжырымдады: « Мен ел басқаруға ойластырылған бір нақты ниетпен кірістім: ағылшын қоғамын толық тәуелді масылдық күйден өз болашағына сенімді кәсіпкерге дейін өзгертіп, дәстүрлі « өтінемін, маған беріңіздер » дейтіннен « бәрін өзіміз жасаймыз », – дейтін ұлтқа жеткізіп, Англияда « отырып, күте тұрайық » орнына, « оян, тұр » дегеннің салтанат құруын көкседім ». Ақпарат құралдарынан саясаттың 180 градусқа бұрылғаны жайлы сөздерді естігісі келетіндерге жалғыз-ақ айтарым: « Егер қаласаңыз, өзіңіз бұрылыңыз, леди бұрылмайды! » – деп айқын мәлімдеді. Тэтчер сыртқы саясатты да дәл осылай ымырасыз жүргізді, соның салдарынан Еуропалық экономикалық қоғамдастықпен ( 1992 жылдан бастап – Еуропалық Одақпен ) айтарлықтай шиеленіскен қатынастар қалыптасты. Бірақ 1959 жылы Франция президенті Шарль де Голль Англияның ЕЭО-қа кіруіне қатты қарсы болды. Бірде, 60-ші жылдардың басында, де Голльдің кезекті бас тартуынан кейін Ұлыбританияның премьер-министрі және консервативті партияның көшбасшысы Гарольд Макмиллан тіпті шарасыздықтан жылап жіберді. Тек 1969 жылы президент Шарль де Голль қызметтен кеткеннен кейін ғана Англияда үміт пайда болды, ол үміт 1973 жылдың 1-қаңтарында жүзеге асырылды.
Өздерінің дәстүрлі салқынқандылығын ұмыта отырып, шаттанған ағылшындар Ла-Манш жағасында үлкен алау жағып, оның айналасында би биледі. Бірақ қоғамдастыққа кіру бағасы ЕЭО қазыналарындағы жарналардың үлкен үлес үлесімен тең болды. Оның мүшелері қауымдастықпен қарым-қатынасты дамытуға тырысқан лейбористерге қарағанда консерваторлармен келісу оңай болады деп сенді. Алайда, көп ұзамай олардың қиялдары сейілді. Тэтчер бұрынғы ағылшын үкіметінің ЕЭО-та алған міндеттемелер шамадан тыс ауырлығын және әрі қарай оның орындалмайтынын айтты. Осылайша оның қоғамдастықтың қалған 11 мүшесіне қарсы шайқасы басталды. Бір журналист « Тэтчер темір етігімен өз серіктестерінің аяғын басып келеді » деп жазды. Тэтчер Англия мен Францияның жарналарын салыстырды – тиісінше 9 млрд франк пен 700 млн франк. Бастапқыда серіктестер Англияның 350 млн фунт стерлинг мөлшеріндегі бір жолғы жарнасын өтеуге ( франкпен бұл сол кездегі бағам бойынша он есе көп ), Тэтчер оны « садақа беру » деп атады, содан кейін 760 млн фунт стерлингтің сомасы пайда болды және одан да бас тартты. Содан кейін неғұрлым қолайлы соманы атады, бірақ оны Тэтчер де жеткіліксіз деп атады. Алайда Тэтчерге өз үкіметінің мүшелері қарсы шығып, соңғы ұсыныспен келісімге келуге мәжбүр етті.
Ұлыбританияға шамамен оның таза жарнасының үштен бір бөлігі және артық төлеген ақшасы қайтарылды. Ол еуропалық құрлыққа жоғарыдан қарап, ондағылар тек қана проблемалар жасай алады деп, Наполеон және Бисмарк соғыстарын, бірінші және екінші дүниежүзілік соғыстарды еске сала отырып, – ал оларды шешу әрқашан сырт жақтан келеді, бірінші кезекте Ұлыбританиядан, содан кейін Құрама Штаттардан келеді. Оның пікірінше, Англия бір-бірімен өзара байланысты үш орбитаның – Британдық Достастық, ағылшын-америкалық қатынастар және Еуропаның ішінде жүр, басқаша айтқанда, әрекет еркіндігі талап етілетін ұтысты ұстанымды пайдалануда. Сондықтан ол Ұлыбританиядан ЕЭО-тан шығып, NAFTA-мен ( Солтүстік Америка еркін сауда қауымдастығы ), Достастықпен және ЕЭО-пен ашық сауда байланыстарын қолдау жақсы болар еді деп жиі айтты да, жазды да. Әрине, бұл жерде осыны іске асырудан гөрі, « континенталдарды » орнына қою ниеті басым еді. ЕЭО-тағы әріптестер француз президентінің шектен тыс ұлтшылдығын ескере отырып, Тэтчерді « де Голль ханым » деп атады. Тіпті осы лақап атына қарап Тэтчер оларды өзімен санасуға мәжбүр етті деп қорытынды жасауға болады. Алайда, елдің әлеуметтік жағдайлары нашарлап кетті.
Басқарудың алғашқы екі жылында экономикада оң өзгерістер байқалмады, жұмыссыздар саны үш есе дерлік өсті, қылмыстар саны артты. Нәсілдік толқулар Лондон мен тағы да он қаланы қамтыды, Солтүстік Ирландиядағы жағдай шиеленісе түсті. Оның реформаларына көңілі толмайтындардың саны геометриялық прогрессияда өсті. Елде премьер-министрдің экономикалық саясатының құлдырауы және оның қызметте қалу-қалмауы жайлы сөз қозғалды. Фолкленд соғысы Тэтчер туралы жазғандардың барлығы оны құтқарған « Фолкленд факторы » туралы міндетті түрде еске алады. Атлантиканың оңтүстік-батысындағы ауданы 12 мың шаршы км. Фолкленд немесе Мальвин аралдарын ( тиісінше ағылшынша және аргентиналық атаулары ) XVI ғасырда еуропалықтар ашқан. XIX ғасырдың 20-шы жылдарынан бастап олардан 520 шақырым жерде орналасқан Аргентина бақылауына алынды. Англиядан 12 мың шақырым қашықтықта орналасқан бұл аралдарда 1800 британдық бодан, басым көбі шотландиялықтар өмір сүретін... Аралда 800 мыңдай қой мен 10 млн-дай пинг­вин бар еді. Аргентинаны хунта басқаратын, онша танымал емес елге де Мальвинадағы кішігірім соғыс жеңісі қажет болатын. Бұл көңіл күй Аргентинадағы британдық елшілерге белгілі болды және ол өз үкіметін шұғыл хабардар етті, бірақ ешқандай реакция болған жоқ.
Аргентинаның әскери билеушілері АҚШ-тың тамырын басып көрген, оларға бұлардың ісі дұрыс екенін және Вашингтон қолдауына үміттенуге болатынын ұқтырды. Сонымен қатар, хунта зіл батпан проблемалар иығын басып тұрған премьер-әйелдің алыс Оңтүстік Атлантикадағы даулы, ұлтарақтай, бірнеше жерді қорғауы екіталай деп есептеді. Аргентина президенті Леопольдо Фортунатто Гальтиеридің бұйрығы бойынша 1982 жылдың 2-сәуірінде екі жарым мың аргентиналық солдат Порт-Стэнли аралының бас қаласына басып кірді, бір оқ атпастан жиырма шақты британдық жауынгерді қарусыздандырып, Бразилия арқылы отанына қайтарды да өз жалауын тікті. Бұл жаңалықты естігенде Маргарет Тэтчер министрлер кабинетін шұғыл шақырып: « Джентльмендер, біз соғысуға тиістіміз! » – деп кесімді түрде мәлімдеді. Бірде-бір еркек қарсылық білдіруге бата алмады. Сол бойда Атлантиканың түрлі аудандарында орналасқан 98 кемеден әскери эскадра жасақтап, оларға сегіз мың сарбазды отырғызып, Фолклендтерге жіберді. Аргентиналық хунта, өз кезегінде, тағы да қосымша 10 мың сарбаз бен офицерлерді аралға түсірді. Тэтчердің істі аяқсыз қалдырмайтыны барлығына мәлім болды. Олардың 11 мыңға жуығы британдықтарға тұтқынға түсті. Соғыс 254 британдық пен 750 аргентиналықтың өмірін алып кетті.
Соғыс барысында Тэтчерге Рональд Рейган және Чили Президенті Аугусто Пиночет үлкен көмек көрсетті, бұл олардың достығын одан әрі нығайтты. Тэтчер әсіресе екіншісінің қызметін ұмытпайды және әрқашан осынау қандықол реформатор туралы жақсы пікір айтып жүрді. Британдық арыстанның ырылы ұлтты дүр сілкіндіріп, елде Тэтчердің танымалдығын күрт арттырды, маусым айында оны сауалнамаға қатысқандардың 45,5 % -ы қолдады. Тэтчердің беделі де әлемде айтарлықтай өсті. Өйткені Аргентина әлсіз қарсылас емес еді. Оның халқының 85 % -ы еуропалықтардан тұратын. Бұл жеңіс халықаралық жағдайға да белгілі бір түрде әсер етті. Бір жылдан кейін Аргентинадағы әскери хунтаны демократиялық үкімет алмастырды. Көп ұзамай Латын Америкасының басқа да диктаторлық режимдері өмір сүрулерін тоқтатты. Кеңес Одағы үшінші әлемнің көптеген елдеріндегі революционерлерге ( дәлірек айтқанда – терроршыларға ) көмек көрсетуін азайта бастады. Әрине, мұның бәріне әртүрлі себептер болды, бірақ « темір леди » қамшысы да өз рөлін ойнады. Кәсіподақтармен шайқас Өзінің танымалдығының артуын пайдаланып, Тэтчер мерзімінен бұрын сайлауды 1983 жылдың 9-маусымына тағайындады. Консерваторлардың сайлау науқаны шабуыл мәнерінде өтті. Тэтчер консерваторлар басқарған төрт жыл ішінде Бри­тания өзін-өзі құрметтеуді және өзіне деген сенімді қалпына келтіргенін атап өтті.
Бір жақты ядролық қарусыздануды жақтаған лейбористік партияға қарағанда, Тэтчер оған қатаң қарсы болды. Консервативті партия « Англия ядролық қарудан бас тарту үшін емес, ұстап тұру құралы ретінде қарағандықтан алғашқы ядролық державалардың біріне айналғанын » атап өтті. Сайлау күні консерваторлар 650 орынға, яғни Парламенттегі барлық орындардың 60 % -дан астамына ие болды. Бұл абсолютті жеңіс болды. Біз оппозицияда жүрген кездің өзінде Тэтчердің үкіметке өз дегендерін жасатқан кәсіподақтармен қызу пікір таласқа түскенін бұрын айтқанбыз. Енді олар реформаларын жүзеге асыруға тікелей бұның өзіне кедергі жасады және олармен қақтығыс болары сөзсіз анық еді. Көптеген үкімет оған дейін де кәсіподақтармен күресуге тырысып, бірақ жеңіліске ұшыраған. Тэтчер бұрынғы тәжірибенің бәрін мұқият талдап, өз стратегиясын әзірледі. Халыққа кәсіподақтардың шынайы рөлін ашудан бастады. Одан кейін жұртқа экономикалық қиындықтардың болуына кәсіподақтар, дұрысы, олардың басшылары айтарлықтай кінәлі деген ой туғызып, одан кейін « егер тред-юниондар билігін шектемейтін болса, біз қиындықтарды шеше алмаймыз » деген тұжырым жасады. Қоғамдық пікір дайын болғаннан кейін, ол барлық әскери өнер талаптары бойынша кәсіподақтармен ашық соғысқа дайындала бастады. Ереуілге қатысушыларды ол қоғамның жауы етіп қойып, « Штрейхбрекерлер? Бұлар – арыстандар.
Бұлар – Британияның ең үздік адамдары! » – деп, штрейхбрейкерлікті мейлінше қолдады. Үкімет электр станциялары үшін 20 млн. Ереушілермен күресу үшін арнайы оқытылған полицияның ірі ұтқыр құрамдары жасақталды. Тэтчер ереуілді басу стратегиясын әзірлеу үшін алты министрліктен тұратын арнайы ішкі кабинет құрды. Үкімет шайқасқа дайын, тек ереуіл тудыру ғана қалды. Ереуіл ұзаққа созыларын түсіне отырып, көп көмір шығынын талап етпейтін жылы мезгілде өтуі керек болды. Кеншілер кәсіподағы, күткендей, ереуіл жариялады, оған 195 мың шахтердің 150 мыңы қатысты. Күзге дейін күтті де үкімет кеншілерге қарсы шабуылға шықты. Қыркүйек айының соңында Британия Жоғарғы Сотының судьясы ереуілді және тосқауыл қоюды заңсыз деп жариялады, өйткені ереуіл одақтың барлық мүшелерінің дауыс беруі нәтижесінде емес, кеншілер кәсіподағы атқару комитетінің шешімі бойынша жарияланды. Кәсіподақ көшбасшысы Артур Скаргилл ереуілді тоқтатуға келіспегендіктен, оған 1 мың фунт стерлинг, ал кәсіподаққа 200 мың фунт айыппұл салынды. Нәтижесінде штрейхбрейкерлік күшейе түсті. Кеңес кәсіподақтары ағылшын кеншілеріне көмек көрсете бастағанда, британдық үкімет қатты наразылық білдірді. Қыс басталысымен кеншілердің жекелеген топтары жұмысқа орала бастады. Жыл соңына қарай ереуіл күрт құлдырап кетті.
Бір жылдан кейін кеншілер кәсіподағы ереуілді аяқтау туралы шешім қабылдады. Тред-юниондар жуасыды. Жаужүрек леди Мүмкін, « темір ледидің » жеке батылдығы туралы да айту керек шығар. Одан кейін Тэтчер кабинетіндегі бөлмесінде түн ортасына дейін баяндамасына дайындалды. Үшке жиырма бес минут қалған. Ол ванна қабылдап, бір-екі сағат ұйықтауға бел буды. Бірақ осы уақытта оның хатшысы кабинет есігін қағып, жедел қарауын талап ететін құжаттарды тапсырды. Ол соларды оқып отырғанда, сұмдық жарылыс болды. Те­резе әйнектері ұшып кетті. Жарылысты Ирландия азат ету армиясының жауынгерлері ұйымдастырыпты және жеке Тэтчерге қарсы бағытталған екен. Төбе Тэтчердің ваннасына құлап түсіп, үстіңгі қабатта ваннада тұрған адамның күл-талқанын шығарды. Тэтчерді құдай сақтап қалды. Ол жарылыстан кейін бірден, зардап шеккен ешкім жоқ па деп сұрады. Бес адам қаза тауып, бір адам жараланғаны анықталды. Содан кейін ол қалада туған үрейге назар аудармастан, белгіленген жоспар бойынша барлық іс-шараларды өткізуге және таңертең конференцияны ашуға өкім берді. Сағат тоғыз жарымда, дәл белгіленген уақытта Тэтчер президиумға шықты, делегаттар оны қуана қарсы алды. Ол ештеңе болмағандай, тек сәл сезімтал түрде терроризмді айыптап, зардап шегушілерге көңіл айту сөздерін айтты.
Бұл оның ең күшті сөйлеген сөздерінің бірі болды. Соңында ол: « Үкімет әлсіремейді. Біздің ұлт сын-қатерді лайықты қарсы алады. Демократия жеңеді! » – деді. Төрт мың делегат және съезд қонақтары 7 жарым минут бойы ду қол шапалақтап, оған қошемет көрсетті. Ұшқаннан кейін дереу оған келіп, әуежай қызметіне белгісіз адам қоңырау шалып, оның ұшағына бомба салынғанын хабарлағанын айтады. Ол міз бақпастан: « Ұша береміз », – деді. Кейін дабыл жалған болғаны анықталды. Ол мүлдем қорқуды білмейтін, көшелерде, дүкендерде, фабрикаларда адамдармен кездесті, дегенмен Ирландия республикалық армиясының « қара тізімінде » оның есімі бірінші орындардың бірінде тұрды. Сол кезде жұрттың барлығы ешкім ешқашан протестанттық көпшілік пен католиктік азшылық арасындағы ымырасыз қайшылықтарды шеше алмастай көретін. Маргарет Тэтчер Ирландияның премьер-министрі Гаррет Фицджеральдпен тікелей келіссөздерге барды және 1985 жылдың қарашасында Белфаст түбіндегі Хиллсборо қорған-сарайында ағылшын-ирланд келісіміне қол қойды. Осы құжатқа сәйкес Солтүстік Ирландия мәртебесінің кез келген өзгерісі тек көпшіліктің келісімімен ғана болуы мүмкін. Англия тікелей басқарудан бас тартуға және билікті жергілікті органдарға біртіндеп беруді жүзеге асыруға міндеттелді. Ары қарай ынтымақтастық үшін ағылшын-ирландиялық үкіметаралық конференция құрылды.
Солтүстік ирландиялық юнионистер Тэтчердің бұл келісімнен бас тартуын талап етті, бірақ ол өз айтқанынан қайтпады. Солтүстік Ирландияда ( Ольстерде ) ештеңе өзгермейтініне наразы, Ирландия республикалық армиясының өкілдері 1987 жылы өз терактілерін қайта жандандырды, ол екі жылға созылды. Бірақ, дегенмен, Хиллсборо келісімі Ольстердегі ахуалға және оның айналасындағыларға ықпал ете бастады. Тек осы келісім арқасында Тони Блэр кейін осы мәселеде табысқа жете алады. Консерваторлар 42,3 % дауыс, лейбористер 30,38 % дауыс алды. Олардың Парламенттегі арақатынасы бұрынғыша қалды. Ұлыбритания билігіндегі 10 жылдық мерейтойына дейін Тэтчер көп нәрсеге қол жеткізді. Ел экономикасының өсу қарқыны 5,0 % құрады. Бұл Жапонияны қоспағанда, әлемнің басқа елдеріне қарағанда көп. Инфляция жылына 15 % -дан 5,3 % -ға дейін азайды. Жұмыссыздық 1986 жылы 11 % -ға жетіп, 6,1 % -ға жетті. Үкімет мұнай өндіру, газ, авиациялық, телекоммуникациялық өнеркәсіпті және басқа да көптеген салаларды жеке бизнестің қарауына берді, бұл олардың тиімділігін арттыруға және ел бюджетіне түсетін түсімдерді ұлғайтуға алып келді. Халықтың орташа табысы 23 % -ға өсті, әрбір бесінші британдық акция иесі болды.
Сайлаушылардың 70 % -ы жылжымайтын мүліктің иесі болды, оны нақты құнының 60 % -на дейін жететін үлкен жеңілдікпен сатып алды. Сондай-ақ, көп ұзамай тұрғын үй бағасы өсті, бұл үй иелерінің дәулетін арттыра түсті. Өмір сүру деңгейінің артуы әлеуметтік шиеленісті азайтып, ереуілдер санын күрт қысқартты. Англияның халықаралық беделі айтарлықтай өсті, АҚШ-пен және КСРО-мен бұрын ешқашан болмаған бір қалыпты қарым-қатынас орнады, ал ЕЭО бойынша серіктестер онымен бұрынғыдан әлдеқайда көп санасатын болды. Тэтчердің жағдайы нығая түсуге тиіс еді, бірақ керісінше болды. Бұл өктемдікке бейім билеушілерден сескенетін британдықтардың менталитетіне байланысты еді. Олар Уин­стон Черчилге де солай еткен: Гитлерді құртып, елге төнген қауіп жойылғаннан кейін, олар бірден оның қызметінен бас тартқан. Парламент мүшесі, консерватор Шеперд: « Англияға сарай маңындағылар қоршалаған әйел-патша керек емес, демократиялық үдерісті лайықты құрмет тұта отырып, ақылға қонымды пікірталас арқылы консенсусқа қол жеткізетін, адал ұжымдық басшы қажет », – деп мәлімдеді. Лейбористер көшбасшысы Киннок Тэтчерді « фавориттер жүйесі жұмыс істейтін орта ғасырлық сарай патшайымына » теңеді.
Тэтчердің өз министрлерінің пікірімен санасқысы келмеуі оларды тітіркендіре бастады, ал жақын көмекшілері бірлесіп жұмыс істеген ұзақ жылдар ішінде өз ұтқырлығын жоғалтты. Тэтчер қауіп деңгейін дұрыс бағалай алмады. Партия көшбасшысын сайлау қарсаңында, өз лауазымы үшін күресу орнына, өзінің қарамағындағыларға сенім артып, Парижге, жоғары басшылармен кездесуге аттанып кетті. Ал олар науқанға салғырт қарады, парламент депутаттарының көңіл күйлерін білу үшін атүсті сауалнама жүргізумен шектелді. Оның сайлау командасының бас жетекшісі ең қызу шақта Шотландияға демалуға кетті. Ал Тэтчер кеңесшілері оған қоңырау шалып, алаңдаушылыққа себеп жоқ деді. Парижда тұрып, Тэтчер дауыс беру нәтижелерін алды: ол үшін 204 бюллетень берілді, Хезельтайн үшін – 152, қалыс қалғаны – 16. Тэтчер ренжіді, бірақ күресуге дайын еді. Жұбайы тағы да өз лауазымын қалдыруды ұсынды. Ол өз министрлерінің әрқайсысымен оңаша кеңесе бастады. Тек 21 министр дің 2-еуі ғана оған қалуға кеңес берді, қалғандары жалтарып жауап берді немесе кетуді ұсынды. Егер Тэтчер өзіне тән күш-қуатымен консерватор-депутаттар алдында сөз сөйлесе, жеңіске жетер еді. Бірақ ол күрестен шаршады, әрі серіктестерінің « сатқындығынан » жеңілді.
Тіпті бұл жағдайда да, өз бағытының сабақтастығын сақтап қалу үшін, ол көшбасшылыққа өзінің жақтасы Джон Мейджорды өткізе алды. Тэтчер қоштасу үшін Парламентте сөз сөйледі және оның сөзі өте жарқын, сенімді болды, тіпті қарсылас лейбористер де өз орындарынан шаттана тұрып: « Консерваторлар, осындай керемет көшбасшыдан бас тартып, сірә ақылдарыңнан адасқан шығарсындар! » – деп дауыстады. Маргарет Тэтчер қызметтен кеткеннен кейін Королева оны Британияның ең беделді ордендерінің бірі – « Лайықты еңбегі үшін » орденімен марапаттады, оған тек бір уақытта тек 24 адам ғана иегер бола алады. Оның жұбайы Дэнис Тэтчер мұрагер барон атағын алды, ол атақ кейін олардың ұлы Маркқа өтеді, ал өзі баронесса атанды. Осы әлемнің ұлыларымен бірге ЕЭО бойынша өз әріптестерімен Тэтчер аса ымыраласқан жоқ. Оның ең қуатты Еуропалық державалардың көшбасшылары туралы пікірлерін келтірейік. Германия канцлері Гельмут Коль туралы: « Ол мылжың, бос сөзді жақсы көреді ». Франция президенті Жискар д'Эстен туралы: « Ол саясатқа халық игілігі үшін, бірақ оның қатысуынсыз шұғылдануға қажетті спорт түрі ретінде қарайды ». Италия премьер-министрі туралы: « Ол қағидаттарға үлкен жеккөрінішен қарайды » – деді.
Әрине, олар оған да солай жауап берді. Оның әлеуметтік шығу тегін д'Эстеннің « дүкеншінің қызы » деп айтуы, ең зиянсызы болды. Бірақ Англия игілігі үшін бір нәрсеге қол жеткізу қажет болғанда, ол сүйкімді болуы мүмкін. Тэтчердің бұл қасиеті Франсуа Миттеранның: « Оның көзі Калигуланыкі, ерні Мэ­рилин Монроныкі » – деген мағынасы астарлы сипаттамасынан жақсы көрінеді. АҚШ президенті Рональд Рейганмен оның саяси көзқарасы өте жақын еді, онымен сенімді және достық қарым-қатынаста болды. Ол тіпті сәл, әрине, әдеп сызығынан өтпей, Рейганды өз дегенімен жүргізе алатын. Дұшпандарына қатал, достарына кеңпейіл Рейганға тіпті оның бұл қылығы ұнайтын. Бірақ оның Михаил Горбачевпен қарым-қатынас табиғаты шынымен де жұмбақ. Біз оның Горбачев атына айтылған « ол маған ұнайды », « онымен жұмыс істеуге болады », « Горбачев көрнекті президент және көрнекті адам », « ол күшті тұлға » және т.б. Тэтчер тұла бойы тұнған прагматик және бакалейшінің қызы ретінде, ол өзіне ( оның мемлекетіне ) пайда әкелетін адамдарды ғана бағалады, кім көп пайда келтірсе, сол – жақсы адам.
Черненкодан кейін келесі КСРО көшбасшысы Горбачев болатыны туралы, оны Мәскеудегі ағылшын елшілігінде айтып берді және ол мұны өзі де есептеп қойған: ежелгі Кремль қарттары – КПСС ОК Саяси Бюросының мүшелері мен OK хатшылары арасында тек сол ғана жас еді. Ал Черненконың ғұмыры ұзаққа созылмасын, Мәскеуге Андроповты жерлеуге барған кезінде байқаған. Сондықтан ол КСРО Жоғарғы Кеңесі делегациясының басшылығымен Англияға келуге Михаил Горбачевтің жеке өзіне шақыру жасады. Кездесу алдында ол Горбачев туралы барлық мәліметтерді жинап, ол туралы айқын түсінігі болды. Ол осынау өз-өзіне риза, шатасқан идеялары бар адам батысқа өте пайдалы болуы мүмкін екенін түсінді. Ол бір сағат бойы Горбачевпен сөйлесті, ал қаралы рәсімдер кезінде бұл өте ұзақ әңгімелесу еді. Ол болжағандай, Михаил Горбачев КОКП ОК-нің Бас хатшысы болды. Одан кейінгі барлық оқиғаларды барынша оңайлату үшін былай қарауға болады. Үш ұлы көшбасшы – Маргарет Тэт­чер, Рональд Рейган және папа Иоанн Павел II өздерінің қитұрқы әрекеттерімен Горбачевті бейберекет саяси реформалар жасауға итермеледі, ол реформалардың бақылаудан шығып, соңы немен аяқталғаны жұрттың бәріне белгілі. Сондықтан Горбачевтің « алғаш жолын ашқан » және бірінші кеңес берген Тэтчердің Социалистік достастық пен Кеңестер Одағын құлатудағы еңбегіне баға жетпейді.
Қытай көшбасшыларымен оның тығыз байланысы болмады. Бірақ сексенінші жылдардың басында ол Дэн Сяопинмен Гонконгты ( Сянган ) Қытайға қайтару туралы келіссөздер жүргізді және оны көндіру қаншалықты қиын екеніне жеке өзі көз жеткізді. Тэтчер қызметтен кеткеннен кейін ол қытай үкіметінің шақыруымен, 1991 жылдың қыркүйегінде Бейжіңге келіп, оның мұрагерлерімен кездесті. Қытай көшбасшылары басқа мемлекеттердің, соның ішінде батыс елдерінің өкілдері барлық « қытай рәсімдерін » сақтай отырып, олармен өте сыпайы қарым-қатынас жасағандарына үйренген. Тэтчер айтқандай, « Қытай басшыларымен жеке әңгімелесуде қытайлықтардың жол берілмейтін іс-әрекеттеріне ескертулер айтпай-ақ, олар өте ұстамды болады да, бірақ содан кейін әлем алдында өздерін батыл ғып бейнелейді ». Ал Маргарет Тэтчер өз үнін жұмсартуды және басқалармен салыстырғанда өзін басқаша ұстауды ойлаған да жоқ. Ол Ли Пенмен өткен алғашқы кездесуінде бірден « жағымсыз » сұрақтар қоя бастады. Тэтчер 1982 жылғы Гонконг келіссөздерінен білетін, биліктің көз қырына іліккен Чжао Цзыянмен кездесе аламын ба деп сұрады. Ли Пэн жақтырмай, бұл мүмкін емес, өйткені ҚКП оған қатысты « тергеу » жүргізуде деді. Сонда ол: « неге Қытай үкіметі өз халқын басу үшін армияны пайдалануды жалғастыруда? » – деп сұрады.
Мұндай қарым-қатынасқа үйренбеген, әдетте сабырлы Пэн ашуға мінді. Ол күреңіте қызарып, ғасырлар бойы шетелдіктердің қытай халқына жасаған сұмдық қиянаттарына баса назар аудара отырып, жапондықтардың көрсеткен зәбірін, ағылшындардың іс-әрекеттерін тұспалдай отырып қарсы шабуыл жасады. Тэтчер сол бойда шетелдіктерге қарағанда, Қытайдың коммунистік партиясы қытайлықтарды көп қырып тастағанын, тек мәдени төңкерісті айтса да жеткілікті екенін еске салды. Әңгіме дипломатиялық шеңберден шығып кетті, бірақ Тэтчер қысылуды ойлаған жоқ. Тэтчер баспасөз алдында сөз сөйлемейтінін айтты және өз уәдесінде тұрды. Оның келесі сұхбаттасушы ҚКП Орталық Комитетінің Бас хатшысы, ал кейін ҚХР Төрағасы болған Цзян Цзэминь алдыңғы кездесудің сипаты туралы хабардар екен және өзімен сөз таластыруға мүмкіндік бермеді. Ол өзі сүйкімді жан екен, шынайы қытай қулығымен қауіпті тақырыптардан айналып өтіп, өзінің Шекспирден қаншалықты хабары барын, білімділігін барынша көрсетті. Цзян Цзэминь әңгіме соңында Қытай ұлттық ерекшеліктерді ескере отырып, социализм жолымен жүреді және « Ашық есік » саясатын ұстанады деп айтты. Тэтчерге ол жағымды әсер қалдырды. Ал Қытай басшыларына Тэтчердің қандай әсер қалдырғанын оны келесі келген кезде қалай қарсы алғандарына қарап айтуға болады: оған ең жоғары құрмет көрсетілді.
Бір таңғаларлығы, Тэтчер КСРО-да ең танымал болды. Оның танымал болуы бірден үш мәскеулік журналист – ер адамға кеңестік телевизиядан сұхбат беруінен басталды. Билік ең батылдарын таңдап, олар дереу Тэтчерге тарпа бас салды. Бұл телекөрермендерді қобалжытты және « байғұс әйелге » деген аяушылықтарын туғызды. Бірақ, бұл оқиға одан әрі сәбилерді ұруға айналды деп айтуға болады. Кем дегенде жүз миллион телекөрерменнің көз алдында Тэтчер жергілікті « қалам мен микрофон акулаларын » әбден азапқа салды. Және бұл нәзіктік пен қаттылықтың, тартымдылық пен мысқылдың осындай тамаша үйлесімімен жасалды да, ол бір сәтте кеңес азаматтарының ықыласына ие болды. Тыныштық пен афоризмдер Сонымен, Маргарет Тэтчер он бір жарым жыл басқарудан кейін демалысқа кетті. Оған буырқанған қызу істерден кейін тып-тыныш және бей-жай өмірге көшу оңай емес еді. Отбасында күйеуі – Дэ­нис Тэтчер оны әрдайым түсініп, үнемі қамқорлап отырды, бірақ балаларымен түсінісу қиын болды. Олар ана ретінде ол өздеріне аз көңіл бөлді деп ойлады. Оларға ұлы мемлекет қайраткерлерінің бәрінің де басынан осындай өткенін түсіндіру қиын болды. Ол құрметті қонақ ретінде әртүрлі елдерге барып, дәріс оқып, сөз сөйледі. Барлық жерде оны құрметпен қабылдады.
Қызметтен кеткеніне көп уақыт өткен сайын, оның жасаған жұмысының соншалықты маңыздылығы көріне түсті. Тэтчер Екінші дүниежүзілік соғыстан кейінгі ең үздік премьер-министр болып танылды. Мұндай пікірді британдықтардың 34 % -ы ұстанды, ал танымалдығы бойынша, ол өзі ыңғайсызданып, қысылса да, Уинстон Черчилльден әлдеқайда озды. Ағылшындардың 27 % -ы қазіргі жағдайда оны билікке қайтару керек деп есептейді. Оның табысты көшбасшылығының мысалы көптеген әйелдерге жұқты және олар бүкіл әлемнің билік дәліздерінде көбейіп келеді. Оның ешқандай ермегі жоқ және бос уақытын ең танымал кітап – « Мемлекетті басқару өнерін » жазуға жұмсайды. Ол осынау ғажайып әлемге қызыға қарайтын, өзі де сол ғажайыптардың бірі еді. Тэтчер Ұлыбританиядағы ең жоғары марапаттардың иегері болды, олардың ішінде 1995 жылы ол Королева II Елизавета ханымды ең бекзат Байлау орденінің ( Корольдіктің жоғарғы рыцарлық ордені ) ханымы деп тағайындады. Қорыта келгенде, Маргарет Тэтчердің кейбір афоризмдерін келтірудің мағынасы бар, оларды мұқият зерттеу XX ғасырдың ұлы көшбасшыларының бірінің философиясын түсінуге мүмкіндік береді: Егер әйел мінез танытса, ол туралы: « Бетпақ қатын » дейді. Егер ер адам мінез көрсетсе, ол туралы: « Күшті жігіт » дейді.
Егер сіз шайқасам деп бел бусаңыз, жеңіске жеткенше шайқасыңыз. Елдің байлығы міндетті түрде жеке табиғи ресурстардан құрылмайды, оған тіпті толық болмаған жағдайда да қол жеткізуге болады. Ең басты ресурс – адам. Мемлекет тек адамдардың дарыны гүлденуіне негіз жасауы керек. Ақша моральдық жағынан бейтарап: оларды қалай пайдалану ғана маңызды. Біз бостандықтың ажырамас бөлігі болатын заң алдындағы теңдік пен бостандықты шектейтін теңдіктің басқа да түрлері арасындағы айқын айырмашылықты жүргізуіміз керек. Капитализм – оны тұрғызып жатқан адамдардың қаншалықты жақсы және жамандығына қарай, жақсы немесе жаман. Үшінші әлемнің бірінші әлеммен көп нәрсесі ортақ, ол мейлінше кедей: батыс елдерінде жұмыс істейді, басқа жерлерде де жұмыс істеуге тиіс. Көмек емес, сауда кедей елдердің жағдайын тұрақты түрде жақсартуға үміттендіреді. Еркін саяси жүйе, еркін қоғам мен еркін экономика барда адамзаттың тапқырлығы сарқылмайтын болады. Адамның жұмыс істеу құқығын өз қалағанынша қамтамасыз ету керек, өзі не тапса соны жұмсауы керек. Адамның өз меншігі болуы керек, мемлекет қожайын емес қызметші ретінде болуы керек.
Биліктің шектелуі және оның есеп берушілігі, сот төрелігінің күштен үстемдігі, үкімет құрметтеуге міндетті әрбір жеке адамның абсолютті моральдық құндылығы – бұл қағидаттар ағылшын тілді елдердің саяси мәдениетінің шын мәнінде ажырамас бөлігіне айналды. Олар мемлекетті өркениетті басқарудың негізі болып табылады. Олар – біздің бүкіл әлемге мәңгі өлмес тартуымыз. Тэтчердің кейбір қарсыластары мәз болды, бірақ халықтың көпшілігі аза тұтты. Оның рухына Әулие Павел соборында жаназа дұғасы оқылып, әскери сый-құрмет көрсетілді. Әлемнің түкпір-түкпірінен келген екі мыңнан астам жоғары мәртебелі қонақтар жерлеу рәсіміне қатысты. Экономикалық комментарий ТАҒЫ ДА ТЭТЧЕРИЗМ ТУРАЛЫ Тэтчеризм дегеніміз не екенін түсіну үшін оның билік басына келу қарсаңында 1970 жылдардың ортасы мен соңында Ұлыбритания қандай әлеуметтік-экономикалық жағдайда болғанын түсіну керек. Ал жағдай мынадай еді, бір кездері қуатты, өнеркәсіпті-дамыған ел жан басына шаққандағы табыс деңгейі бойынша әлемнің екінші ондығында болды. Инфляция 10 % -дан асты. Британдықтардың тұрмыс жағдайы нашарлады, жалақы орташа еуропалық деңгейден төмен болды. Еңбек өнімділігі мен елде өндірілетін өнеркәсіптік жабдықтар сапасы төмендеді. Өмір сүру деңгейінің құлдырауы ереуілдердің қуатты толқынын тудырды, нәтижесінде ағылшын өнеркәсібінің көптеген салалары жансызданды.
Мұның бәрі, сол кезде Ұлыбританияға берілген « Еуропаның науқас адамы » деген сипаттамасын ақтауы негізсіз емес. Шыққан тегі норвегиялық, көрнекті америкалық эконо­мист-институционалист Мансур Олсон Біріккен Корольдіктің осындай онша мәз емес жағдайын талдай отырып, қалыптасқан жағдайды « ағылшын ауруына » немесе « институционалдық склерозға » теңеді. Ол британдық қоғамда өндірілетін ұлттық игіліктердің елеулі үлесін иемденетін және осылайша экономикадағы ресурстардың тиімсіз бөлінуіне және экономикалық өсу қарқынының құлдырауына себепкер болатын, саны көп « мүдделес элит-топтар-клубтары » деп аталатындардың қалыптасқанын түсінді. Солтүстік теңізде мұнай кен орындарының ашылуы арқасында 1960 жылдардың ортасынан бастап, сол Германиямен салыстырғанда, Ұлыбритания энергетикалық ресурстармен жеткілікті дәрежеде қамтамасыз етілгендігін және Еуропаның басқа елдеріне қарағанда, үлкен ұлттық ( мұнай-газ ) байлығына ие болғанын ұмытпайық. Оның үстіне 1970 жылы әлемдік « мұнай естен тандыруы » болды. Яғни, нақты Ұлыбританияның « бастапқы » жағдайы, мысалы, Жапония немесе Германияға қарағанда жақсы болды. Экономикалық дамудың мұндай стратегиясы неоконсерватизм деп аталды. Ол экономиканы қатаң кейнсиандық мемлекеттік реттеуді қабылдамады. Монетаризмді Тэтчеризмнің теориялық ядросы санауға болады, теориялық экономиканың неолибералдық бағытындағы Чикаго мектебінен Милтон Фридмен оның ең жарқын өкілі болды.
Фридменнің айтуынша, инфляцияның туу себебі: айналымдағы ақша санының өсу қарқыны өндірілген өнімнің өсу қарқынынан асып кетуден. Ал бұған мемлекеттік саясаттың көмегімен ықпал етуге болады, өйткені мемлекеттің айналымдағы ақша санын бақылауға мүмкіндігі бар және де­мек, бұл алшақтықты азайтуы мүмкін. Монетаризмнің басқада маңызды жағдайы экономикалық саясат кәсіпкерлік еркіндікті шектемеуі тиіс, нарықтық механизмге артық араласу зиянды және тек өнімділіктің төмендеуіне әкелуі мүмкін. Экономиканы кез келген реттеу « еркін нарыққа » қалдырылуы тиіс. Консерваторлардың жаңа үкіметі елді осы жағдайдан шығару үшін Ұлыбританияның әлеуметтік-экономикалық жүйесіндегі бірқатар кемшіліктерді жою қажет деген қорытындыға келді, атап айтқанда: кәсіподақ көшбасшыларының қолында шектен тыс билік болды, олар жеке мүдделерді жиі басшылыққа алып, ірі кәсіпкерлерді ереуіл қаупімен бопсалады; жеке табыс салығы бойынша әлемдегі ең жоғары салық мөлшерлемелері бар шамадан тыс салық салу – табыс салығының 33 % стандартты ставкасының 83 % -ға дейін өсуі; шамадан тыс инфляция; мемлекет қолындағы баяу және одан да үлкен бюрократиямен жүзеге асырылатын шамадан тыс билік. Жүргізілген талдау негізінде тэтчеризмнің мынадай негізгі ережелері жасалды: Барлық гүлденген экономиканың қозғаушы күші жеке кәсіпкерлік болып табылады.
Биліктің саяси бағыты негізін « еркіндік, баршаға мүмкіндіктер, кәсіпкерлік рухты қолдау, меншік иелерінің демократиясы » құрайды. Мемлекеттің жеке өмірге араласуы барынша азаяды, ол ешқандай жағдайда да жеке бастамаға қысым жасамауы керек. Барлық еңбекке жарамды азаматтар өздерін өздері қамтамасыз етеді. Мемлекет пен қайырымдылық ұйымдары еңбекке жарамсыз және өз кінәсінсіз жұмыс істеу мүмкіндігінен айырылған адамдарға ғана қолдау көрсетеді. Осыны негізге ала отырып, мемлекеттік әлеуметтік бағдарламалардан бас тарту немесе оларды барынша азайту керек. Мемлекеттің теңдестірілген тапшылықсыз бюджеті болуы тиіс. Оның маңызды бөлігін салықтар құрайды, оларды барлық тұрғындар өз табыстарына сәйкес төлеуі тиіс. Үнемдеу режимін қатаң сақтау және шығындарды қысқарту қажет. Кәсіподақтардың еңбекшілер мүдделерін, басқа адамдардың мүдделеріне нұқсан келтірмей, заңды құралдармен қорғауға құқығы бар. Сондықтан қоғамға зиян келтіретін ереуілдер құқығы шектелуге тиіс. Тэтчеризмнің онжылдық нәтижелері қандай? Бұл өнеркәсібі дамыған басқа мемлекеттер жетістіктерімен салыстырғанда айқынырақ көрінеді. Сонымен, британдық экономиканың өсу қарқыны осы уақыт ішінде орташа есеппен 3-4 % болды. Бұл, Жапониядан басқа, барлық дамыған елдерге қарағанда көп. Ағылшын өнімінің өзіндік құны күрт төмендеді.
Мысалы, бұрын басқа елдердің өнімімен қиын бәсекелесетін британдық болат әлемдегі ең арзан саналған оңтүстік кореялық болаттан да арзандады. Компаниялар пайдасы айтарлықтай өсті, акция иелеріне төленетін дивидендтер 92 % -дан 462 % -ға дейін, яғни бес еседей өсті. Инфляцияны екі-үш есе азайтуға қол жеткізді. Сонымен қоса, Тэтчер басқарған алғашқы жылдары инфляцияны қысқарту жұмыссыздықтың өсуімен бірге жүрді, ол билікте жүрген соңғы жылдары жұмыссыздық жүйелі түрде қысқарып, 3,5 млн адамнан 2 млн-ға дейін азайды. Тэтчеризмдік жекешелендіру бағдарламасында ұлттық кәсіпорындар акцияларын, оның ішінде оларда жұмыс істеген тұлғаларға сату ерекше орын алды. Тек төрт жыл ішінде 1984 жылдан 1988 жылға дейін акцияларға ие британдықтардың саны үш еседен астам өсті. Акцияларды сатуда екі мақсат болды – біріншіден, ол жаңа иеленушілердің кәсіпорындар жетістігіне қызығушылығын арттырды, өнімнің өзіндік құнын төмендетуді, пайданы арттыруды қамтамасыз етті және екіншіден, көптеген ағылшындардың меншік философиясына қатысуына мүмкіндік берді. Бұдан басқа, мұндай саясат « элита клубтарына » бөлінген қоғамның сегменттелуін бұзып, сол арқылы ұлттық игіліктер мен ресурстардың неғұрлым тиімді бөлінуіне ықпал ете оты­рып, « институционалдық склерозды » белгілі бір дәрежеде еңсеруге мүмкіндік берді. Британдықтар жақсы өмір сүре бастады.
Тэтчеризмнің онжылдығында халықтың жан басына шаққандағы орташа табысы 23 % -ға өсті. Тэтчер үкіметінің әсерлі жетістіктерінің бірі – муниципалдық үйлерді арзандатып сатуы. Тэтчер шақыруы бойынша 1 млн-нан астам британдықтар муниципалитеттен өз үйлерін сатып алды, оларға үлкен жеңілдікпен, үй құнын 60 % -ға дейін түсіріп сатты. Тэтчеризмнің сөзсіз табысы 1980-жылдардағы экономикалық дамудың неолибералды емес үлгілерінің соңғы жеңісін көрсеткендей болатын. Алайда, бәрі оңай емес еді. Теория ұстанымы бойынша, экономикалық модельдерді іс жүзіне асырған жағдайда, физикалық жағынан айырмашылығы қайта жаңғыртылады деп мойындалмайды. Қайта жаңғырту дегеніміз не? Бұл, егер осыған пара-пар жағдай жасалса, онда қосымша физикалық экспериментте бастапқы нәтижелер алынуы мүмкін дегенді білдіреді. Егер солай болса, онда тиісті физикалық модель ақиқат деп танылуы мүмкін және теорияға айналады, соның негізінде физиканың осы тармағын одан әрі дамыту жоспарланып отыр. Бұл экономикалық модельдер жағдайында әділетті ме? Экономикалық жаңғыртудың қандай да бір стратегияларының табысы нақты жағдайларда, нақты тарихи уақытта, нақты жерде және елде орынды болғандықтан және контекстік-тәуелді болып табылатындықтан, әділетті емес. Сондай-ақ тэтчеризм жағдайында – либералдық идея мүлде тиімді экономика құрудың әмбебап рецепті бола алмайды.
Оның үстіне М.Тэтчер басқаруының соңына қарай ол бұрынғыша жарқырап көріне алмады, өйткені британдық экономикада қолайсыз өзгерістер байқалып, оның салдарынан « темір ледидің » қызметтен кетуіне себепкер болды. Көптеген сарапшылар мен саясаткерлер кенеттен « британдық экономикалық ғажайыптың » нәтижелері айдан-анық ұлғайтылғанын мәлімдеп отыр. Валенса ЛЕХ ВАЛЕНСА – ТАҒДЫР ҚАРУЫ Батырлар мен зұлымдарга бай XX гасыр аяқталар тұсында, Сенеканың: « Қалайтындарды тағдыр өзі жетелейді, қаламайтындарды – сүйрейді » деген сөз тіркесіне лайықты, бір таңғажайып саясаткерді өмірге әкелді. Тұлғаның қалыптасу жолдары Лех Валенса 1943 жылы қыркүйекте Варшаваның солтүстік жағындағы Попово деген томаға-тұйық поляк қыстағында, балалалар саны біртіндеп сегізге жеткен отбасында төртінші сәби боп өмірге келді. Ол кез неміс басқыншылары жаулап алған қиын жылдар еді. Оның әкесі – Болеслав Валенса, ағаш ұстасы, сол кездегі режим оған сенімсіз адам ретінде күдіктене қарап, концлагерге жіберді. Балаларды аналары – Феликсенің аяққа тұрғызуына тура келді. Нағыз католик ана, өз балаларын діни қағидаттарға сәйкес тәрбиеледі. Лех христиандық мойынұсынуды бойына сіңірмесе де, коммунистік Польшада діни сенім рухани оппозиция белгісі болғандықтан, жаратылысынан бүлікші ол папа тағына деген адалдығын барынша көрсетіп баққан сияқты.
Приход мектебін бітіргеннен кейін ол Липно қаласындағы кәсіптік училищеге түсіп, электрик мамандығын алды. Сондай-ақ, поляк армиясында екі жыл қызмет етті, 1967 жылы жұмыс іздеп Гданьге бармақ болды, бірақ Гданьскіде кездейсоқ поездан қалып қойды, көп ойланып жатпастан, сонда қалуды шешті және Владимир Ленин атындағы кеме жөндейтін верфьке орналасты. Католиктік дәстүрге сай, жұбайлар көп балалы ( сегіз бала ) отбасы болды. Оқуы онша жақсы емес шаруа жігіті, әрі стихиялық көшбасшының саяси тұлға ретінде қалыптасуы басқарушы партия – ПОРП-ны ( Поляк біріккен жұмысшылар партиясы ) 1956 жылдан 1970 жылға дейін Владислав Гомулка [ 1 ] басқарған жылдарға тура келеді. Гомулка астыртын поляк жұмысшы партиясын құрушылардың бірі еді және 1943 жылдан 1948 жылға дейін сол партияның бас хатшысы болды. Иосиф Сталинмен көзқарасы жараспағандықтан, оны 1949 жылы « оңшыл ұлтшылдарға іш тартты » деген айыппен қызметтен босатылып, ал 1951 жылы түрмеге отырды. Бір жылдан кейін, Сталинге табынуды күйреткен КПСС XX съезінен кейін, Мәскеуде Болеслав Берут [ 2 ] жұмбақ жағдайда көз жұмып, жұмысшылардың Познань көтерілісі [ 3 ] қайғылы аяқталғаннан кейін, Гомулка тағы да ПОРП бас хатшысы болады.
Ол болмысы қарама-қайшы саясаткер еді, ондағы саяси « жылымық » экономикалық проблемалармен ұштасты. Алайда, адамдар өз ойларын еркін жеткізе алатын, ал жаратылысынан ешкімге бағынбайтын Лех үшін бұл өте маңызды болды. Лехтің саясатшы және көшбасшы ретінде қалыптасуына Гданьскінің ерекше жағдайы мен субмәдениеті үлкен әсер етті. Полякша – Гданьск, немісше – Данциг – Висла өзені сағасы мен Балтық теңізі жағалауындағы ірі айлақты қала. Өзінің маңызды стратегиялық жағдайына байланысты Поль­ша мен Германия ( Пруссия ) арасындағы тұрақты дау-дамайлар көзі болып табылады және бірнеше рет « қолдан қолға » өтті. Польшаға шабуыл кезінде 1939 жылдың 1-қыркүйегі Германия бірінші кезекте Гданьск басып алды. Гданьск әрқашан даралығымен ерекшеленді. Екі түрлі мәдениет пен болмыстың көпғасырлық өрімі, ганзейлік еркін рух, дербес өмір сүру тәжірибесі, әртүрлі, соның ішінде батыстық идеялар еркін өтетін айлақты қаланың ерекше ахуалы гданьскіліктер еркіндігінің негізі болды. Саяси « тұсаукесу » 60-шы жылдары Польшада экономикалық дағдарыс байқалып, 1970 жылы билік азық-түлік пен өнеркәсіп тауарларының бағасын көтерді. Жауап ретінде Гданьск кеме құрастырушылары ереуіл жариялады. Іс-қимыл комитетіне Лех Валенса да кірді. Биліктің реакциясы қатаң болды.
ПОРП ОК-нің Саяси Бюросы 1970 жылдың 15-желтоқсаны күні армияны пайдалану және атыс қаруын қолдану туралы шешім қабылдады. Нағыз көшбасшылық қасиет сын сағаттарда көрінері белгілі. Үлкен тобыр қан көрген соң елеуреп, ештеңеден тайынбастай көтеріліп келе жатқан кезде, жас электрик телефон будкасының үстіне шығып, адамдарды тыныштыққа шақыра бастады. Ол қызбаланған жұртты сабырға келтіретін қарапайым да байыпты сөздерді тапты. Осылайша, тұңғыш рет оның бойынан шынайы көшбасшыға тән қасиеті байқалды. Адамдар оның қатерлі сәтте батыл да сақ көшбасшы бола алатынын көрді. Және олардың ерекше тоталитарлық ортада қалыптасқан түйсігі оларға дәл осындай көшбасшы қажет екенін сездірді. Осынау оқиға Валенсаның саяси тұсауын кесті. Ал саяси жолы сәтті басталған Владислав Гомулка мәре сызығына абыройсыз жетіп, өз қызметінен босатылды. Оның орнына Эдвард Терек [ 4 ] тағайындалды. Жаңа Бас хатшы, номенклатуралық дәстүр бойынша, уәде беруге сараңдық жасамай, жалпы жұрттың әл-ауқатын жақсартатын қоғам жасауға кірісіп, « жаңа Польша » құру ұранын ұсынды. Дегенмен, бұнысынан ештеңе шықпады, бірақ Терек шиеленісті әлсірету үшін Батыспен байланысты кеңейтті және көңілі толмайтындардың елден кетуіне мүмкіндік берді.
Лехтың анасы – қайтпас қайсар Феликса осы мүмкіндікті пайдаланып, мұхиттың арғы жағынан өз тағдырын сынап көруге бел буды. Валенса маңызды оқиғалар жақындағанын сезді, олардың алғышарттары тек елде ғана емес, тұтас Еуропада да көрініс тапты. Онда « Еуропадағы бейбітшілік, қауіпсіздік, ынтымақтастық және әлеуметтік прогресс үшін » қорытынды құжаты қабылданады. Бірақ қатысушылар арасында татулық жоқ еді. Батыс еуропалық компартиялар КОКП-ны және Кеңестер Одағын тек 1956 жылғы трагедиялық Венгр оқиғалары үшін ғана емес, 1968 жылғы Прагадағы, сонымен қоса, 1970 жылғы Польшадағы оқиғалар үшін сынады. Валенса тағы да ұйымдастырушылар арасында. Билік көтерілісті басады, бірақ енді абайлап әрекет етеді. Қан төгіске бармайды, бірақ Лехты жұмыстан шығарады. Сол кезде ол « Жағалау жұмысшысы » заңсыз газетін шығара бастады. Америка Президенті Джимми Картер 1977 жылдың қаңтарында, шығу тегі поляк американдық Збигнев Бжезинскийді Ұлттық қауіпсіздік жөніндегі өз көмекшісі етіп тағайындады. Ватикандық канклав 1978 жылдың 16-қазанында соңғы 450 жылдық тарихында тұңғыш рет италияндық емес, поляк Папаны сайлады. Ол Иоанн Павел II деген атты қабылдаған Кароль Войтыла еді. Осылайша гданьскілік электриктің келесі сатыға көтерілуі үшін маңызды қадам жасалды.
Осылайша, үш маңызды позицияда, бірақ әртүрлі деңгейде поляктар болды. Ал олардың коммунистік режимді жек көрулеріне толық негіз бар еді, біріншіден, оның миссиясы Германиядан шыққан Карл Маркс болды, ал екіншіден, ол КСРО-ға, яғни Ресейге егілді. Екі держава да – Польшаның көпғасырлық жаулары, екі жақтан оған үнемі қауіп төндірді және Моло­тов-Риббентроптың қулық шартын қосқанда, оны төрт рет бөлуге қатысты. Польшалық тарихшылардың бірі осы жолдар авторының: « Польша кімнен көп зәбір көрді? Бұл сөздер соңғы кезеңдегі поляк ақындарының бірінің « Немістердің астында бізге физикалық өлім қаупі бар, мұнда ( Львовта ) – рухани », – деген пікірімен үндеседі. Бұларға Лех Валенсаның мына пікірін қосуға болады: « Немістермен біз бетпе-бет шайқастық, ал Кеңес Одағы Польшаға ту сыртынан пышақ салып, сонан соң тағы сонша жыл Катыньдағы атыс жайлы шындықты жасырды » [ 5 ]. Сондықтан поляктардың КСРО-ға ерекше есебі болды. Әрине, субъективті наразылықтардың рөлін, әсіресе тарихи ауқымда және бұл әлемдік деңгейдегі саясаткерлерге қатысты болғанда асыра көрсетпеу керек. Олар ең алдымен өз ісіне қызмет етеді.
Бірақ мемлекеттік мүдде олардың жеке дертімен сәйкес келген кезде, олар өз міндеттерін үлкен құлшыныспен және ынтамен орындайды. Ал бұл тарихи тәжірибе көрсеткендей, олардың іс-әрекеттерінің нәтижелілігін едәуір арттырады. Алғашқы жетістіктер Польша епископаты мен мемлекеттік билігінің ұзақ келіссөздерінен кейін жаңа Папа Иоанн Павел II 1979 жылдың маусымында өз отанына пастырлік сапармен келді. Польшаның тарихында ешқашан, осы сапардан бұрын да, кейін де, соншалықты жаппай қуаныш байқалмады. Миллиондаған адамдар Папа кортежі жүретін көшелерге шықты. Коммунистік билік өзінің табанды талаптарымен Папаның саяси сөздер айтпауына келісім жасады. Кароль Войтыл өз уәдесінде тұрды, бірақ оның христиандық уағызында Варшавадағы Жеңіс алаңында мынадай сөздер айтылды: « Адамзат тарихынан Христосты алып тастау – адамға қарсы бағытталған акт, Христоссыз өткен өмірлері осындай тамаша, бірақ сонымен бірге өте қиын бұл халықты түсіну мүмкін емес… Картасында Тәуелсіз Польша болмаса, әділетті Еуропа болуы мүмкін емес… Мен осы мыңжылдық тереңінен: « Иә, сенің рухың төмендеді және жер келбетін жаңартады. Осы жердің », – деп шақырамын ». Шабыттанған сөздер тек Польшаны ғана емес, бүкіл Еуропаны тебірентті. Бірінші дінбасының сөзінен кейін енді Құдай олармен бірге боларын поляк халқы түсінді.
Және бұл адамдарды өзгертті. Дегенмен, Валенсаның кейінгі іс-әрекеттеріне оралайық. Бұл Балтық жағалауындағылардың барлығының наразылықтарын тудырды. Гданьскіде наразылық акциясын Богдан Борусевич ( қазіргі ПР Сенатының төрағасы ) ұйымдастырды. Кеме құрастырушылар Валенсаның басшылығымен зауытаралық ереуіл комитетін ( ЗАК ) құрды, ол 700 кәсіпорынның өкілдерін біріктірді. Ереуілшілер 21 талап қойды, оларда экономикалық жағынан басқа саяси талаптар да болды, солардың ең бастысы – партиялық және мемлекеттік биліктерден тәуелсіз кәсіп одақтар құру. Осылайша, Лех Валенса ірі саяси тұлғаға айналды. Сол кезде ерекше оқиға болды: 22-тамыз күні Валенсаға католиктік журнал редакторы Тадеуш Мазовецкий мен доцент ( қазіргі профессор ) Бронислав Геремек келді және билікті ЗАК-ты мойындауға шақырған 64 зиялы хатының мәтінін әкелді. Поляк зиялылары осылай ереуілге шығушыларға және олардың көшбасшысына қолдау көрсетті. Кейін шығармашылық зиялы қауым өкілдері, атап айтқанда Яцек [ 6 ] пен тарихшы ғалым Кароль Модзелевский Лех Валенсаны қамқорлыққа алды. Олар тек саяси және экономикалық ғылымдарға ғана емес, көпшілік алдында сөйлеу өнеріне үйретіп, сонымен қоса оны мәдени ағартумен айналысты. Польшалық билік өсе түскен ереуілшілер қозғалысының қысымымен санасуға мәжбүр болды.
Билік « Солидарность » тәуелсіз және өзін-өзі басқаратын кәсіподақ бірлестігін ресми тіркеуге рұқсат беруге, саяси тұтқындарды босатуға, экономикалық реформаларды бастауға, 1970 жылғы желтоқсан құрбандарына ескерткіш қоюға, жалақыны арттыруға және кәсіподақтар мен шіркеулердің бұқаралық ақпарат құралдарына қолжетімділігін қамтамасыз етуге келісті. Эдвард Геректің жеңіліп, қызметтен кетуі ойламаған жеңіспен пара-пар еді. Оның орнына Станислав Каня [ 7 ] 5-қыркүйекте ПОРП ОК бірінші хатшысы болды. Польшадағы оқиғалар барысы кеңес басшылығын одан әрі алаңдатты және ол Польшаны басып алу жоспарын дайындаған поляк мәселесі жөнінде арнайы комиссия құрды. КСРО, ГДР және ЧКСР-ның 18 дивизиясы Польша шекарасына қарай шықты. Алайда АҚШ президенті Джимми Картердің алдын ала ескертуі және Еуропадағы наразылықтар олардың операциясын тоқтатуға мәжбүр етті. Үшеудің жасырын одағы Шамамен осы уақытта Иоанн Павел II, Збигнев Бжезин­ский және Лех Валенса коммунизммен күресте жасырын күш біріктірді. Біріншісінің артында – бүкіл католик әлемі ( шын мәнінде протестанттар да ), екіншісінің артында – әлемдегі ең үлкен держава – АҚШ пен НАТО, ал үшіншісінің артында Польша халқының үлкен бөлігі тұр еді. Польшада католик шіркеуі әрдайым ерекше рөл атқарды.
Протестанттық ( Солтүстік ) Германия мен православиелік Ресей қыспағындағы поляктар діннен өздерінің мәдени бірегейлігінің негізін көрді. Иосиф Сталин Екінші дүниежүзілік соғыстан кейін елде өз режимін орнатқаннан кейін, Польшада жергілікті клирді қудалау басталды, 1951 жылдың соңына таман 900 католиктік ксендз түрмеге қамалды, олардың ішінде епископ Чеслав Качмарек те бар еді. Жергілікті билік бұнымен тоқтамай, алдағы уақытта шіркеу қызметкерлерін тағайындауға ықпал етуді шешті. Құдай тағына ( алтарь ) кесарь әкелуге біздің құқымыз жоқ. NON POSSIMUS! Иерархтың қарсылығынан кейін саяси по­лиция қызметкерлері оны бірден қамауға алып, сотсыз бас бостандығынан айырып, үш жыл бойы абақтыда ұстаған. Дегенмен, шіркеу шегінген жоқ және режимге рухани оппозицияда қалды. Сондықтан, бұрын Краков епископы болған және барлығын өз тәжірибесінен білетін Карольдің, жоғары дәрежеге жетіп Рим Папасы атанған кезде, комму­низма қатты қарсылас болғаны таңғаларлық жағдай емес. Иммигранттар елі АҚШ-та еврейлердің, немістердің, ирландықтардың, итальяндықтардың түрлі диаспораларының ықпалы туралы көп айтылады. Алайда, поляк диаспорасы да мейлінше маңызды. Оның ерекше әскери талантының арқасында колонистер Саратогада ең маңызды жеңістерінің біріне қол жеткізді.
Сондықтан АҚШ-та поляктар лоббиы өте ықпалды және Збигнев Бжезинскийдің елде маңыздылығы жөнінен үшінші лауазымға тағайындалуы таңғаларлық іс емес. Збигнев Бжезинский он жасында ата-анасымен бірге Польшадан кетті. Бұл Германия мен КСРО-ның бірлесіп Польшаны басып алуынан бір жыл бұрын болды. Бірақ балалар жады өте әсершіл, сірә ол өзінің отанына Сталиннің не істегенін мықтап тұрып есте сақтап қалса керек және қатыгез зұлымның атына айтқан балалық шақтағы айбарлы сөздерін кемел жасында жүзеге асыруға талаптаныпты. Бір сөзбен айтқанда, дінбасының, саясатшының және жұмысшының ерекше де жасырын одағы өте жемісті болды және елеулі жемістер әкелді. Иоанн Павел II мен Збигнев Бжезинский өз іс-қимылдарын үйлестіре отырып, « Солидарность » кәсіподағына саяси, материалдық және ақпараттық көмек көрсетті, ал жеке Валенсаны әлемге танымал етті, осының арқасында қарапайым электрик елдің биресми көшбасшысына айналды. Збигнев Бжезинский коммунизммен күрес жөніндегі жаһандык, стратегияны әзірледі, ондағы орталық орынды Польша алды. Сол күні АҚШ президентінің орынтағына Рональд Рей­ган отырды, оның арнайы тобы Бжезинский бағдарламасын мүлтіксіз орындап қана қоймай, тіпті оны күшейтті. Сол кездегі Рейганның: « КСРО дегеніміз – бұл зұлымдық империясы! » деген қанатты сөзі соған дәлел болады.
Сондықтан 1981 жылдың ақпан айында өзінің қорғаныс министрі орынын сақтап қалған, « күшті адам » Войцех Ярузельский [ 9 ] Польша Министрлер Кеңесінің төрағасы болды. Сол жылдың көктемінде Польша аумағында Варшава шарты әскерилерінің демонстрациялық жаттығулары өткізілді. Батыс бұл терактіні ұйымдастыруға Шығысты айыптады, ал Шығыс арандатуға Батысты айыптады. Оның артында қандай күш тұрғаны әлі күнге белгісіз. Папа түрмеге барып, Әли Агджамен көзбе-көз ұзақ әңгімелесті, содан кейін оны кешірді. Шындықты тек екеуі ғана білетін, біріншісі о дүниеге кетті, ал екіншісі түрік түрмесінде отыр. Жақында қамауға алу мерзімі аяқталғаннан кейін, бір кездегі жас жігіт, енді 45 жасар еркек болған Әли Агджаны босатты, бірақ екі күннен кейін оны қайтадан қамады. Меніңше, біреу одан құпияны аша ма деп қатты қорқатын секілді. Кемеңгер поляк режиссері Анджей Вайда « Солидарность » пен антикоммунисттік оппозицияға арналған « Темірден шыққан адам » фильмін жасайды, онда бас кейіпкер, әрине, Лех, және сол жылдың 27-мамырында Канндағы картинадан Алтын пальма бұтағын алады. Ал « Со­лидарность » танымалдығы қарқынды өсуде. Қыркүйек айында оның атақты съезі өтті.
Оған қатысушылар 10 миллион мүшелері атынан келді ( еңбекші халықтың 80 % -ы немесе жалпы халық санының 26,5 % -ы ). Ол өз қатарына әртүрлі саяси бағыттағы адамдарды – социалистерді, аграрийлерді, христиан демократтарын, либералдарды, ұлтшылдарды, коммунистерді біріктіреді... Дегенмен, биліктің өзгеруі кернеуді әлсірету орнына, керісінше, оны күшейтті. Генерал Ярузельский тікелей Валенсамен кездесті. Польша примасы кардинал Юзеф Глемп делдал болды. Келіссөздер сәтсіз аяқталды. Ел арты не болар екен деп тынысын ішке тарта күтті. Кремльде желтоқсанның басында КОКП ОК Саяси Бюросының шұғыл отырысы болды, күн тәртібінде тек бір сұрақ болды: Польшаға не істеу керек? Дауыстар бөлінді: « қырғилар » әскер енгізуді талап етсе, « көгершіндер » Ярузельскийге тәртіп орнатуды тапсыруды ұсынды. Генерал өзінің жеңетініне мықтап уәде бергеннен кейін ғана екінші нұсқаға тоқтады. Польшаға басып кіруден ССРО партиялық басшылығын үш жағдай ұстап қалды: Польшаның тарихи бас имес қайсарлығы, Ауғанстандағы соғыс және экономикада пайда болған күрделі мәселелер. Екі майданда соғысу саяси және экономикалық апаттарға әкелуі мүмкін. Теледидардан генерал Ярузельский 1981 жылдың 13-желтоқсаны күні соғыс жағдайын енгізу туралы жариялады, және көшелерде танктер пайда болды.
Барлық кәсіподақ көсемдері тұтқындалды және түрмеге отырғызылды. Лех Валенсаны кеңес шекарасына жақын қалың орман ішіндегі Алармоводағы үкіметтік аңшылар үйіне үй-қамақта ұстады. Екі жыл ішінде түрмеге 12 мыңға жуық адам отырғызылып, бірнеше адам қаза тапты. Оның белсенділерінің ізіне түсуіне және жасырын баспаханалардың қиратуларына қарамастан, газет пен журналдардың 5 мыңға жуық нөмірі және 7 мың кітап пен брошюралар шығарылды. Оппозицияның басты апталық газеті « Мазовше » 80 мың дана таралыммен шықты. Бірақ « Солидарность » тек саяси жұмыс қана емес, тәуелсіз көрмелер, дәрістер, концерттер және тіпті жеке пәтерлер мен костельдерде театр қойылымдарын ұйымдастырды. Астыр­тын жағдайдың өз мәдениеті мен білімі пайда болды және тіпті өзінің « министрлігі » – БМҒ ( білім, мәдениет, ғылым ) құрылды. Әрине, бұл Батыс араласуының арқасында мүмкін болды. Халықаралық қолдау Батыс еддері түгелге жуық « Солидарность » ұйымына үлкен материалдық және моральдық көмек көрсетті. Әлемде Лех Валенсаны азат етуте қатысты қозғалыс кең өpic алды, Папа Иоанн Павел II оның оқшауланған орнында кездесуге тырысты. Папаға кездесуге рұқсат берген жоқ, бірақ бұл жаңалық Лехке жетті және оған үлкен серпіліс берді. Билік Лехты күшпен оқшау ұстай алмады.
Генерал Ярузельскийдің жеке өзі 1982 жылдың 12-қарашасында онымен оңаша кездесті және оны көп ұзамай босатты. Өз отаны үшін қиын уақытта, 1983 жылдың маусым айында, Иоанн Павел II Польшаға екінші пасторлық сапарымен келді. Бұл жолы әскери жағдай қарым-қатынас жасауға біраз кедергі келтіргенімен, адамдар оның келгеніне қуанып, одан рухани қолдау тапты. Ол Ярузельскиймен және Валенсамен кездесті. Кездесу әсерлі болды: бір айдан кейін, шілдеде, елдегі әскери жағдай тоқтатылды, ал үш жарым айдан кейін, 1983 жылдың 5-қазанында, Лех Валенса Әлемнің Нобель сыйлығына ие болды. Бұл жерде саяси себептер мен Лехтің қамқоршысы – Папаның өтініші шешуші мәнге ие екені анық. Норвегия парламентінің Нобель комитеті атынан сөйлеген Эгиль Орвиктің сөздері де осының дәлелі болды: « Лех Ва­ленсаны марапаттау поляктарға ғана қатысты емес, оның жолсерігі болып табылатын ынтымақтастық, адамзатпен бірлесуді көздейді, сондықтан ол біздің бәрімізге тиесілі. Әлем оның дауысын естіді және оның жолдауын түсінді... Комитет оны еркіндік пен адамгершілік үшін күрескендердің бәріне шабыттандырушы үлгі ретінде қызмет етеді деп санайды ». Бұдан былай беделді сыйлық гданьдық бүлікшінің халықаралық қалқаны болды. Бірақ уақыт өтіп жатты, ал елде әлі де еңсені езген ахуал сақталды.
Халық рухын көтеру үшін Кароль Войтыла 1987 жылы үшінші рет елге келді, сол кезде Рим Папасы бірінші рет Гданьскіге барып, Валенсамен кездесті. Өз уағыздарында ол « Солидарностьке » көп көңіл бөледі және оның халықаралық маңызын атап көрсетеді. Халықаралық қолдауға және Нобель сыйлығына қарамастан Польшадағы ресми БАҚ-та Валенса айналасында бірте-бірте тыныштық орнады. Көптеген адамдар одан аулақ жүретін, онымен тек ескі адал достары мен жаңа жас жанкүйерлері сөйлесетін. Батыс Лех Валенсаны үнсіздік аймағынан шығаруға кірісті. Кездесу Гданьск қаласында әулие Бригида костелінде өтеді. Лех оған үлкен әсер етеді. Ол өз пікірін Батыс державаларының басқа көшбасшыларына дейін жеткізеді. Іле-шала, 1988 жылдың желтоқсанында Франсуа Миттеран оны Францияға шақырып, ресми хат жібереді. Польшамен бұрыннан берік мәдени және тарихи байланыстары бар ел, оны жеңімпаз ретінде, ресми хаттама бойынша шетелдік держава президентінің сапарына лайықты құрметпен қарсы алады. Вашингтондағы поляк ықпалды тобы АҚШ саясаткерлері мен жұртшылығын « Солидарность » ұйымын қорғауға жұмылдырады. Бірақ ең бастысы, шығыстан жылымық жел соғады: үш жылдан бері КОКП ОК-нің Бас хатшысы боп жүрген Михаил Горбачев социалистік достастық елдеріне ерік беру керек дегенді көбірек жақтады.
Польша билігі де 1989 жылдың қаңтарында « Солидарность » ұйымына қайтадан жария жұмыс істеуге рұқсат етті. Бұл ретте, олар, әлбетте, үнсіздік жылдары Лех қалпын жоғалтты деп шешті, сондықтан ресми кәсіподақтардың төрағасы және ПБЖП ОК Саяси Бюросының мүшесі Аль­фред Медович оны телевизиялық дуэльге шақырды. Валенса ауырып жүрген, бірақ, дегенмен, шақырудан бас тартпады. Бір сәтте ол қайтадан елдегі ең танымал саясаткерге айналды. ПБЖП « Солидарность » ұйымымен және оның көшбасшысымен санасуға мәжбүр болды да онымен дөңгелек үстелде бірге отырды. Келіссөздер католик шіркеу дінбасыларының делдалдығымен 1989 жылдың ақпан айынан сәуір айына дейін жалғасты. Келіссөз жүріп жатқан кезде, КСРО-ның өзінде « қайта құру » күтпеген жерден бұра тартты. Әлі бөліну және тәуелсіз мемлекет құру жайында сөз болған жоқ, бірақ мызғымастай біртұтас КСРО-да алғашқы сызат пайда болды. Нәтижесінде тараптар елдің болашақ құрылысының негізгі қағидаттарын: саяси плюрализм, нарықтық экономика және сөз бостандығын тұжырымдады. Ал ең бастысы – маусым айының басында елде парламент сайлау мынадай шартпен өтетіні жайында келісімге келді: сенатқа депутаттар жалпы демократиялық негізде сайланады, сеймде 65 % орын коммунистерге қалдырылып, ал 35 % -ы үшін демократиялық күрес жүргізіледі.
Сондай-ақ, президент лауазымын енгізу және оны сейм мен сенаттың бірлескен отырысында сайлау жөнінде уағдаласты. Бұл адам сенгісіз керемет жеңіс болды. Коммунистер мен олардың одақтастарына сеймде формальды түрде 65 % орын қалғанымен, халықтың кімді қолдайтынына елде және әлемде ешкімнің күмәні жоқ еді. Сол жылдың шілде айында қажет дауыстан тек 1 ғана дауыс артық алып, Войцех Ярузельский президент болды. Кейбіреулер осыны күлкі қылмақ болған, бірақ, ол: « саясатта мені арифметика қызықтырмайды », – деп салқын қандылықпен жауап берді. Байғұс генералға өзінің жұрт онша түсіне бермейтін миссиясын аяғына дейін орындау қажет болды. Ярузельский, партиялардың үстінде тұратын нағыз жалпыхалықтық президент болу үшін, ПБЖП ОК-нің Бас хатшылығынан бас тартты. Партия көшбасшысы Мечислав Раковский болды. Сайлаудан кейін Ярузельский Чеслав Кищакқа жаңа үкімет құруды тапсырды. Алайда, оның бірнеше әрекеті сәтсіз аяқталды. Сол кезде Лех Валенса өзін қалыптасқан конъюнктураны пайдалана алатын икемді және шебер саясаткер ретінде көрсетеді. Ол « Солидарностьпен » бірге коалициялық үкіметті құру туралы одақтастары ПБЖП – шаруалар партиясымен және демократтар партиясымен – астыртын келіссөздер жүргізеді. Енді үкімет жасақтау саясатын коммунист емес адамға тапсыру керек деп, билікпен пікірталастар басталды.
Нәтижесінде тараптар қиындықпен келісімге келді. Валенса коалиция атынан президентке үш үміткерді ұсынады – Тадеуш Мазовецкий, Яцек Куронь және Бронислав Геремек. Бірінші Мазовецкий тұр, оның арнайы келуін Валенса ұмытпаса керек. Ол алдын ала келісім бойынша « Солидарность » өкілдері басым коалициялық үкімет құрады. Осылайша оппозициялық саяси күш коммунистік мемлекеттер тарихында тұңғыш рет жоғары билікке қол жеткізді. Және бұл президенттің көмегінсіз болған жоқ: егер ол бұған жол бергісі келмесе, оның қолында билік тұтқалары мол еді. Жаңа парламент коммунистік емес үкіметті құрудан басқа, бірқатар басқа маңызды шешімдерді қабылдады: мемлекеттің – Польская Речь Посполитая деген тарихи атауын және басында тәжі бар бүркіт бейнеленген бұрынғы елтаңбаны қалпына келтірді, 1952 жылғы Конституцияның социалистік құрылыс және ПБЖП-ның басшылық рөлі туралы бөлімдерін алып тастады. Осылайша, Польша шіріген коммунистік көрпені бір сәтте үстінен лақтырып тастады. Бұл жерде, әскери жағдай кезіндегі және жалпы өз елінің тарихындағы генерал Ярузельскийдің рөлі туралы айтатын уақыт келген секілді. Бүкіл әлемдегі демократиялық баспасөзде оған зұлым рөлі беріледі. Алайда, біз мұндай шектеулі баға беру әділетті емес деп айтуға тиіспіз. Әрине, ол жүйеге ұзақ және адал қызмет етті.
Бірақ номенклатуралық дәстүрге қарамастан, үнемі қараңғы көзілдірік киіп жүретін, су жұқпас генерал, уақыт өте келе, көп нәрсені ой елегінен өткізіп, өзіне жағымсыз тарихи рөл алып, сол арқылы елді теріс жолға түсіретін оқиғалардан құтқарды деп ойлаймын. Егер 1981 жылы Кеңестер Одағы мен оның жандайшаптары елді басып алса, Польшаның тағдыры қалай қалыптасып, әлемдік тарих қалай өзгерерін айту қиын. Ал ол қалай елді үкімет дағдарысынан абайлап алып шығып, билікті ақырын ғана « Солидарность » ұйымына берді? Содан кейін бүкіл Шығыс Еуропада мақпал революциялардың қарқынды үдерісі басталды. Кеңес блогының ыдырауының барлық жеделдейтін үдерісін тарихшы Тимоти Гартон Аш жақсы тұжырымдады: « Польшада бұл 10 жылға, Венгрияда 10 айға, ГДР-да 10 аптаға созылды, Чехословакияға, мүмкін, 10 күн де жетер ». Шынында да, көп ұзамай Еуропа толығымен коммунистік режимнен азат болды. Одан соң ыдырау кезегі КСРО-ға келді. Бірақ бұл бөлек және үлкен әңгімені талап ететін жеке оқиға. Өрлеу мен төмендеу Дегенмен, мұның бәрі кейінірек болады. Польшада оқиға күтпеген айналымға ие болды. Валенса Мазовецкийдің өз айтқанынан шықпайтынына сенімді еді.
Алайда, ол ешкімнің жанды қуыршағы болмайтынын және дербес саясат жүргізетінін айтты. Бұның тасасында, әрине, интеллектуалдың « білімсіз » электриктің ақыл-кеңестерін ұстануға деген құлшынысы жоқтығы жасырулы еді. Экспансивті Лех билік монополизациясына, жүргізіп отырған әлеуметтік және экономикалық саясаттың қателігіне бірден өзі қызметке қойған адамды айыптады. Ол билікті өз қолына алып, алдағы президенттік сайлауға қатысу үшін өз кандидатурасын ұсынды. Алайда Тадеуш Мазовецкий де солай істеді. Демократиялық қоғам белгілі екі саясаткер-демократтың бәсекелестігінің кесірінен кездейсоқ адам жеңуі мүмкін деп қауіптенді. Өкінішке орай, бастапқыда солай болды. Оның нәтижесі бойынша екінші турға Валенса және поляк жеріне жұмақ орнатуға уәде берген белгісіз демагог Тыминский өтті. Екінші тур алдында барлық демократиялық күштер Лех Валенсаны қолдауға жұмылды, шіркеудің ықпалы да үлкен маңызға ие болды. Нәтижесінде 9-желтоқсанда ол сайлаушылардың 75 % дауысын жинап, сенімді жеңіске жетті. Ол 1990 жылдың 22-желтоқсанында ескілікті Бельведер король сарайында өз инаугурациясын жасады. Белгіленген күні басын паңдана көтерген Лех король резиденциясына кірді. Лондоннан арнайы шақырылған, Польшаның эмиграциядағы соңғы президенті Рышард Качоровский оған Сарайда мемлекеттік билік рәміздерін табыс етгі. Президент болғасын, Лех премьер-министр қызметін сол Мазовецкийге ұсынады.
Алайда ол президенттік сайлауға қатысуы сәтсіз болғаннан кейін ұсынысты қабылдай алмады. Валенсаның президенттік кезеңінде үкімет төрағалары жиі өзгереді: Белецкийдің үкіметі – 10 ай, Ольшевский – 6 ай, Сухоцкой – 15 ай жұмыс істейді... Басқарудың бастапқы кезеңінде Валенсаның жанында зиялылар тобы болды. Алайда, 1992 жылдың жазынан бастап ол зиялы деп атауға қиындау адамдарды маңына жинауға бейімділік таныта бастады және бұнысы поляк зиялыларына ұнамады. Сондықтан, 1995 жылдың желтоқсанында екінші президент сайлауы өткен кезде, жаңа Польшада көпшіліктің одан көңілі қалды. Бірақ бұрынғы ПБЖП, кейін өңін өзгерткен социал-демократиялық партияның көшбасшысы Александр Квась­невский мен ол екеуінің біреуін таңдау керек болғандықтан, кейбіреулер кешегі коммунистерге қарсы наразылық сезімімен ғана оны қолдады. Бірінші турда олар тиісінше 35,0 және 33,0 пайыз алды, бірақ екінші турда Квасьневский 300 мың дауыспен жеңіске жетті. Валенса есікті қатты жауып, өзінің ізбасарын құттықтамастан шығып кетті. Лех бұл қандай да бір қателік деп есептеді және 2000 жылғы сайлауда Квасьневскийге қарсы өз кандидатурасын қойды, бірақ тек 1,1 % жинады. Осынау естен тандырар жағдайдан кейін ол ұзақ уақыт саясаттан кетіп, өз қорымен айналысты. Бір таңғаларлығы, Валенса әлі де халық арасында танымал.
Алайда, адамдар « батыр » мен « президент » – әртүрлі категориялар деп санайтын сыңайлы. Себебі « Солидарность » ұйымының кезекті көшбасшыларымен, атап айтқанда Мариан Кржаклевскиймен идеологиялық келіспеушіліктер болды. Сондықтан « Солидарность » ұйымын жасаушысы күтпеген жерден кетіп, іс жүзінде жалғыз өзі қалды. Ұлы поляктің өмірбаянында біз оның саяси қарсыластары көтерген қытық келтірер тақырыптан айналып өте алмаймыз. Ол Польша Халық Республикасының қауіпсіздік қызметімен ынтымақтас болыпты. Коммунизм заманындағы поляк арнайы қызметінің мұрағаттарымен танысу кезінде мемлекеттік қауіпсіздік агенттерінің тізімдерінің бірінде « Болек » деген лақап атпен Лех Валенса бар. Бұл оқиғаны түсіну үшін шынымен қоғамды жаппай бақылау болғанын естен шығармау керек. Лех 1970 жылғы желтоқсан оқиғасынан кейін ереуілге шығушылардың ғана емес, сонымен қатар арнайы қызмет қызметкерлерінің де назарын өзіне аударды. Оны сыртынан аңдып, бопсалауға және өздеріне қаратуға тырысты. Мүмкін, олардан құтылу үшін, ол кейде арнайы қызметтерді хабардар етуге ауызша келісім берген шығар, бірақ ол ешқашан олай істемеді. Құдіреті күшті органдар, оны өз адамдары санап, оның ойына келгеннің бәрін айтуына кедергі келтірмеді. Бұл Лехке жеке танымалдыққа ие болуға және « Солидарность » ұйымын аяққа тұрғызуға мүмкіндік берді.
Валенса жұмбағы Осынау поляк тарихында аңызға айналған екі идеологиялық қарсылас – антикоммунист және коммунист, мүлдем әртүрлі әлеуметтік топтардан шыққан екі адам – қарапайым электрик пен құдіреті күшті бас хатшы, әркім өз елінің мүддесін қорғайды. Бұл тіпті саясаткерлерді тарихи сын сағатта еріксіз біріктіреді. Папа Иоанн Павел II мен Америка президентінің көмекшісі Збигнев Бжезинскийдің әсері де одан кем емес. Олардың әрқайсысы бірінші кезекте өз миссиясын атқарғаны анық: біріншісі – пасторлық, екіншісі – геосаяси, бірақ олар негізгі мақсаттарын тарихи отандарының келешегімен байланыстырады. Мүмкін, папа Иоанн Павел II және электрик – прези­дент Лех Валенсаның тарих сахнасындағы орындары елеулі болар, бірақ одан Збигнев Бжезинский мен Войцех Ярузельскийге де орын табылады. Валенсаның саяси тағдыры бірегей және теңдесі жоқ. Валенса феномені тарихшылар мен саясаткерлердің әлі де ұзақ уақыт бойы қызықтырады: қарапайым қыстақ жігіті білімсіз, ықпалды ортаның қолдауынсыз қалай бас айналар биіктіктерге көтерілді және мызғымас алыпқа соққы бере алды?
Бір қарағанда, бұл жай ғана кездейсоқ сәттіліктер тізбегі: Гдыни орнына Гданьскке түседі; ереуіл кезінде оның сөздеріне жұрт құлақ асады; АҚШ пен КСРО арасындағы қару-жарақ жарысы Одақтың әлсіреуіне әкеледі; осынау әлемнің ұлылары – Кароль Войты­ла, Збигнев Бжезинский және Михаил Горбачев оған ерікті немесе еріксіз көмектеседі… және т.б. Польшада көптеген саясаткерлердің қолы мұндай мүмкіндіктерге, тіпті одан да елеулілеріне жететін, бірақ олар соны пайдаланбады. Бірақ Лех өз мүмкіндігін жіберіп алмады. Мұның бәрін қисынды түсіндіру қиын. Осындай нәрселерді біз тек ертегілер мен аңыздардан кездестіреміз, шаруа жігіт ( бақташы ) пештен түсіп ( табынды тастап ), таңғажайып ерліктер жасай бастайды. Кейде ол ақылсыз әрекет жасайды, бірақ рухтар ( құдайлар ) оны қорғайды. Және Ва­ленса да сондай – « қорқынышты да қаһарлы адамжегіш құбыжықтарды » жеңіп, аты аңызға айналған кейіпкер. Ол – Тәңірдің қаруы. Кейде былай деп те айтады, сол уақытта коммунистік режим шіріп тұр еді, ал Валенса тек түртіп қалған, ол құлап кетті. Кім білген, социалистік лагерь елдері бұл дағдарысты еңсергенде бұл режим әлі он жыл емес, мүмкін одан да көп уақыт өмір сүрер ме еді.
Әрине, тағдыр Валенсаға оң қабақ көрсеткен болар, бірақ ол өзінің жоғары мақсатына лайықты болды. Өз халқының мәселелерін жақсы білетін, үлкен табиғи ақылға ие, батыл да батыр оның басты мақсаты – мықты жұмысшы ұйымын құру еді. Және оны құрған кезде, кенеттен оның алдында мүлдем басқа келешек ашылды және ол мұнда абыржып-абдыраған жоқ. Бірақ оның жеңіс шыңына шығуына ықпал еткен барлық қасиеттері: дара беделі, бірбеткейлігі, ой-пікір айтудағы өткірлігі, сын-қатерлерге тәуекелшілдігі – жоғарғы жақтағыларға кері әсер етті және оның сол жерден енуіне алып келді. Тарихтың соңғы « рыцары » өз елін азат етіп, жаңа дәуірге есік ашып, әлемді өзгертті, ал қалғанын демагог саясаткерлер мен мақтан сүйгіш мансапқұмарларға қалдыруға болады. Ризашылықпен еске алу Азаттық үшін күрескендіктен, XIX және XX ғасырлар басында қазақ даласына жер аударылған, көпшілігі ағартушылық істермен айналысқан поляктарға қазақ мәдениеті қаншалықты қарыздар екенін кітап соңында еске алмауға болмайды. Білім мен ғылым нұрын таратқан поляктар арасында, әкімгерлер де, ғалымдар да болды.
Шляхтич-романтик Густав Зелинский « Қырғыз » ( « Қазақ » ) ( 1842 ) және « Далалар » ( 1856 ) атты тамаша поэмалар жазды, кейін олар көптеген еуропалық тілдерге аударылған. Ол далалықтардың экзотикалық өмірін жырларына арқау етті. Бекзада Адольф Янушкевич « Қырғыз ( қазақ ) далаларына жасалған саяхаттар бойынша күнделіктер мен хаттар » ( 1861 ) кітабын жазды. Кейбіреулердің айтуынша, ол Абайды балалық шағында ауыр сырқаттан емдеген. Янушкевич қазақ тілін жақсы үйреніп, еуропалықтар арасында алғашқылардың бірі болып, қазақтар мен қырғыздардың әртүрлі халықтар екенін анықтап, өз әңгімелерінде қазақтар жайлы сөз болып жатқанын түсіндірді. Адам Сузиннің « 1834 жылы Адам С. жасаған қырғыз ( қазақ ) даласына экспе­диция » кітабы қазақтардың тұрмысын және өмірін бейнелейді. Сібір қазақтары облыстық басқармасының бастығы Ка­роль Гутковски 1851-1863 жылдары Шоқан Уәлихановтың бас тәрбиешілері мен тәлімгерлерінің бірі болды. Ян Виткевич көшпелілер өміріне еніп кеткені соншалықты, қазақтар оны өзімсіне « Батыр » атаған, және ол қазақ руларының көптеген дауларына билік айтып, ара ағайын ретінде жігін жатқызып жүрген. Қазақ фольклорының үлкен қорын жинақтап, жүйелеген ұлы әнші және композитор Александр Затаевич туралы да айтпауға болмайды.
Оның « Қазақ халқының 1000 әні » кітабы – көшпелі мәдениеттің музыкалық жадын сақтауға қосқан баға жетпес үлесі. Дала тануға үлес қосқан поляктар арасында – этнограф Ян Виторт, геолог Томаш Зан, геодезист Петр Залески, топограф Рышард Закшевски, Леон Барщевски, гео­граф және тау-кен ісі жөніндегі маман Кароль Богданович, ботаник Мечислав Птащицки, дәріханашы Юзеф Сенчиковски, заңгер Северин Гросс және т.б. Біздің өлкемізге мәжбүр боп келген немесе өз еркімен келген бұл поляк зиялылары қазақтарға жанашырлық және бауырмалдық сезімдерін көрсетті. Біз 130 жылға жуық уақыт бойы ұлы поляк халқының өз мемлекеттілігі үшін шайқасып, қырық бес жыл бойы өздерінің саяси тәуелсіздігіне талпынғанын есте ұстауымыз керек. Оның ерлігі алдында біз бас иіп, өз мемлекеттілігімізді лайықты бағалап және белгілі бір мағынада Польшаның, демек, Лех Валенсаның арқасында Қазақстанның XX ғасыр аяғында алған тәуелсіздігін сақтауымыз керек. Және бұны ұмытпауға тиістіміз. Өйткені, ризашылыққа толы, ізгі жад – Речь Посполитая мен Дала арасындағы жарқын және сенімді қарым-қатынастар кепілі. Поляк Лирі Бұл кітап жазылғаннан кейін, мен Польшада өткен атақты дөңгелек үстелдің 20 жылдығына арналған, « Үлкен өзгерістер қарсаңында.
Дөңгелек үстел » атты конференцияға, Гданьск қаласына шақырту алдым. Менің ойымша, бұл сапардан алған әсерлерім Лех Ва­ленса портретіне қосымша толықтырулар қосады. Және мен мүлдем жаңа дәуірге есік ашқан адамдармен сөйлесу мүмкіндігін жібергім келмеді. Ең бастысы, әрине, корол Лир жағдайында қалған, асау да қайсар, аты аңызға айналған Лех Валенсамен кездескім келді. Конференция 2009 жылдың 31-наурызында Гданьск университетінің әкімшілік-заң факультетінің қарапайым мәжіліс залында артық дақпыртсыз өтті. Бірінші қатарда Гданьск архиепископы Тадеуш Гоцловский, экс-президент Александр Квасьневский, экс-премьер-министр Тадеуш Мазовецкий және басқалар отырды. Бірақ олардың арасында « Солидарность » көшбасшысы – бас кейіпкер Лех Валенса болған жоқ. Залда отырған адамдар: « Ол мүлдем келмес пе екен? » – деп сыбырласты. Он жылдыққа байланысты осындай кон­ференцияда болған жоқ. Ал мұнда атын айтуға мүлде тыйым салуға тиісті тағы бір жас адам ( дегенмен, Герострат деген аты сияқты, кітабы да сәтсіз ) Лех Валенса туралы лас кітап жазды, сол арқылы дау-дамаймен атын шығарғысы келгені айдан анық еді. Оған сенсек, Лех жас кезінде құдайға тіл тигізген бұзақы болыпты. Ызалы Валенса конференцияға келу түгілі, қадырын білмеген отанын тастап кетуі де мүмкін еді.
Алайда, тура 11:00-де, конференция басталар алдында классикалық театр стиліндегі залға Лех Валенса кірді және жұртшылық оны қуана қол шапалақтаумен қарсы алды, ал бірінші қатардағы ең көрнекті саясаткерлер орындарынан тұрып, онымен сәлемдесіп, қақ орталарынан орын берді. Конференция бірден басталды да дәстүрлі кіріспе сөзден кейін, жүргізуші бірінші болып Ұлы электрикке сөз берді. Оның жарқын да әсерлі сөздері астарлы мағынаға толы болды. Ол мұсылман пайғамбары секілді сансыз оппоненттердің – бұрынғы достардың, кешегі серіктестердің және бүгінгі сыншылардың түйреуіне тұспалмен жауап берді. Оның сөйлеген сөзінің, толық түпнұсқасы емес, тікелей ауызша аударма бойынша қысқартылған нұсқасын келтірдім. Бірақ Лех Валенсаның сөз сөйлеу рухы осындай болды. Сіздер білесіздер ме, мен кеше осы кездесуге қатыспайтынымды айтып қызбалық жасадым және осы жолы… Мен өмірде қиын жағдайларға жиі кездестім, бірақ егер осы жолы келуімді талап еткен достарымның сөздеріне құлақ аспай, өз пікірімді өзгертпей, бірбеткейлікке салар болсам, бұл қандай әсер тудыратынын елестету қиын емес. Сондықтан мен сіздердің араларыңыздамын. Біз бүгін « дөңгелек үстел » басында сонау бір оқиғаларды ойға алсақ, содан қандай қорытынды жасауға болады.
Осы келісімшарттардың барлығы сіздермен келісілуі керек, мен қолыммен қол қойдым, ал басыммен одан әрі не істеу керек деп ойладым. Осындай ойлар үшін менің өзіме ыңғайсыз болды. Бірақ егер біз осы « дөңгелек үстел » шешімін таппасақ, онда алға жылжымай, тағы бес жыл президент-генерал Ярузельскийдің басқаруы, тағы бес жыл премьер Мазовецкийдің өте қиын реформалары болуы мүмкін. Және мұндай жағдайда Варшава шартын бұзуды көзге елестету мүмкін бе, ол пре­мьер Мазовецкий емес, президент Ярузельский құзыретіне қашан кірер еді? Біз Еуроодаққа және НАТО-ға қалай кіре алар едік? Бүгін генералдан ( Ярузельский ) сұраңыз. Генерал жайлы әртүрлі нәрселерді айтуға болады, бірақ ол өз уәдесінде тұрады. Бірақ солай бола тұра, ол сол кезде мұндай шешімдер қабылдай алмады. Мен тез әрекет ету керек деп табандап тұрып алдым, әйтпесе бұлай істей алмайтын сәт тууы мүмкін. Содан кейін маған осы мәселелерді шешуге көмектесу үшін кім келер еді? Менің өз достарыма қарсы шығуыма тура келді. Бүгін оларға бәрінің басқаша ойлап қалғанын түсіндіруім керек пе. Тек халық қана өз күшімен, даналығымен және демократияға де­ген ұмтылысымен бізді істің басқаша емес, осылай болуына итермеледі.
Сол кезде ешкім өз еркімен коммунизмді жоюға мүмкіндік бермеді. Және үстелдің ар жағында отырғандар оның өмірін ұзартқысы келді. Ол кезде ешкім коммунизмнің біткенін көзге елестете де алмады. Егер өзіңізбен бірге компьютеріңіз болса, оған сол кездегі жағдайды, қарама-қарсы күштердің ара салмағын, сол кездегі танктерді, сол кездегі доллар бағамын және т.б. Және сондай жағдайларда коммунизмді лақтырып тастауға қандай да бір мүмкіндік бар ма деп тексеріп көріңізші. Егер Сіз бастапқы шарттарды дұрыс енгізсеңіз, компьютер теріс жауап берер еді. Осы қиын жолдың басында, біздің үмітіміз таусылғанда, біз Рим Папасының қолдауына ие болдық, ол өзі сайланғасын бір жылдан кейін Польшаға келді, бүкіл халық тізерлеп тұрып, оның даналығына мінәжат етті. Қасиетті әулие бізді ерлікке, адалдыққа және түзу жолға ұмтылдырды. Және сол сөздерді жүзеге асыру жеткілікті еді, жеңістің өзі келді. Неге осылай болды? Өздеріңіз білетіндей, екінші мыңжылдықтың соңына қарай христиандық әлемде, әсіресе коммунистік лагерьде үшінші мыңжылдықтың тазартудан басталуы жөнінде дұға етті. Рухтың, моральдың, құндылықтардың және Жаратушы Иенің танктерден, зымырандардан және басқа да қауіпті ойыншықтардан гөрі күшті екенін ұғынатын кез келді. Атап айтқанда тап сол бізді шабыттандырды.
Біздің күресіміз бен « дөңгелек үстел » Жаңа Польшаға, жаңа еуропалық бірлікке алып келді және әлемдегі бөліну дәуірін аяқтады. Біз интеллект, үйлестіру, жаһандану және рухани дамуға үлкен үміт дәуірін аштық. Менің әрдайым қиын шешімдер қабылдап, туғаннан бері өз әдістерімді қолданып, күресуімен тура келді. Қазір менен МҚК ( Мемлекеттік Қауіпсіздік Комитеті – Ескерту автордан ) агентін қалай жасағанын көріп отырғанымда, осындай данагөймен қалай күресуге болады? Сондықтан сіздерге, студенттерге айтқым келетіні, мен өзімдікін жасадым, бүгін менен үлгі алмаңыздар. Бүгін бізде басқа міндеттер бар, біз Польшада, Еуропада және әлемде жаңа дәуірді дамытуымыз керек. Құрметті жастар, сіздердің әл-ауқатыңыз және сіздердің қауіпсіздігіңіз осыған байланысты. Бүгін әлдебір агенттер, әлдебір Валенса бізге кедергі келтірді деп айтуға болады, бірақ ертең сіздердің балаларыңыз бен немерелеріңіз – жоқ, қымбаттым, тек қана Ва­ленса және оның замандастары сізге мүмкіндік берді, сіз үшін жол ашты, ал оны өзіңіздің қатысуыңызбен, өзіңіздің ұйымдастыруыңызбен, өзіңіздің ақылыңызбен пайдалану сіздің өзіңізге байланысты еді. Мен осы жолда дұрыс багыт іздегенімді қайталап айтқым келеді, Мен сіздерге өле өлгенше көмектесуге тырысамын. Сіздерге Құдай жар болсын ».
Лех өз орнына отырды және келесі шешен мінбеге көтерілді. Он бес минуттан кейін ол кенет өз орнынан күрт көтеріліп, жылдам басып сыртқа шығуға ұмтылды. Не болғанын ешкім түсінбеді. Мен басты « олжамның » сытылып кетерін ұқтым да ізіне ілестім. Ғимараттан шығып бара жатқан кезде қуып жетіп, оның қолын қысып, « Қазақстанда сізді өте құрметтейді », – деп айтып үлгердім. Мен залға қайта оралдым, « Солидарность » және « дөңгелек үстелдің » әртүрлі сәттері жайлы қысқаметражды деректі фильмдерді көрсету басталған екен. Олардың басты кейіпкері Лех Валенса болды. Экономикалық комментарий ПОЛЯКША ЕСТЕН ТАНДЫРУ ТЕРАПИЯСЫ 1980-жылдар бойы түгелімен Польша үздіксіз ішкі саяси дағдарыс жағдайында болды, Лех Валенсаның басшылығымен « Солидарность » тәуелсіз кәсіподағы елдегі саяси жүйенің өзгерісі үшін күресті. Ақыр соңында поляк коммунистік билігі дір ете қалып, 1989-жылдың наурыз айында елде саяси және экономикалық реформалар өткізу туралы келісімге қол қойылды. Үкімет басшысы Тадеуш Мазовецкий « Солидар­ность » өкілі болды, бірақ жаңа биліктің кіндік әкесі, әрине, Ва­ленса еді. Дәл осы билік жаңа Польшаны құрды және түбегейлі экономикалық реформалар жүргізді.
Әділдік үшін айта кету керек, билікке келген кешегі серіктестер арасында бірден кикілжің пайда болды. Сонымен, Ва­ленса билікті монополияландыруда Мазовецкиді айыптады, сондай-ақ популистік тұрғыда Бальцеровичтің экономикалық реформаларына тиісті. Осылайша, Польшаның коммунистік емес жаңа үкіметі өз реформаларын тек әлеуметтік-экономикалық қана емес, күрделі саяси ахуалда бастады деп айтуға болады. Соны­мен қатар, Польша үкіметі Шығыс Еуропаның барлық елдерінің ең қатаң әлеуметтік-экономикалық өзгерістер бағдарламасын қабылдайды ( « естен тандыру терапиясы » ). Бальцерович 1989-1991-жылдары « төтенше саясат » дегенді өткізуге бастамашы боп, сол арқылы Польша реформаларының әкесі атағын иеленді, нәтижесінде Поль­ша ұзаққа созылған әлеуметтік-экономикалық дағдарыстан шығуға жақындады. Негізгі кеңсесі Брюссельде орналасқан European Enterprise institute талдау орталығы, 2007-жылы оны « Еуроодақ елдеріндегі ең ірі реформатор » деп атай отырып, оның Польшадағы экономикалық қайта құрулар саласындағы еңбегін бағалады. Нақты экономикалық саясат ретінде « естен тандыру терапиясы » жайлы айтар болсақ, оны тұңғыш рет өткізген Польша емес. Мысалы, « естен тандыру терапиясы » 1949-1950-жылдары Жапонияда сәтті өтті, ол Жапониядағы америкалық елшінің бастамасы бойынша өткендіктен, « Доджа желісі » атанды.
Еркін баға белгілеуге көшу мемлекеттік бюджет тапшылығын жою, шығынды кәсіпорындарға субсидия беруді тоқтату, кредит беру шарттарын қатаңдату, салымдардың бір бөлігін қатырып қою және т.б. Нарықтық құрылымдарды қалыптастыруда жер реформасын жүргізу және монополистік алыптарды ірілендіру маңызды рөл атқарды. Айталық, 1922-1924-жылдары КСРО-да болған немесе 1980-жылдардың соңында Югославияда болған реформаларды, т.б. Сонымен, « естен тандыру терапиясы » дегеніміз не? Қазіргі түсінікте бұл нарықтық және инфляцияға қарсы саясатты қалыптастыру құралы деп санайтын экономикалық тұжырымдама, бағалардың бір мезгілдік ырықтандырылуын, мемлекеттік шығыстардың күрт қысқаруын және тапшы емес бюджетке қол жеткізуді білдіреді. Нобель сыйлығының лауреаты Милтон Фридменнің монетаризм идеяларына негізделеді. Монетаризм нарық экономикалық қызметтің ең тиімді ны­саны болып табылатындығынан және өзін-өзі ұйымдастыру мен өзін-өзі реттеуге қабілеттіліктен шығады. Демек, өтпелі кезеңнің өзгеруіне мемлекет мейлінше аз араласуы тиіс. Үкіметтің « естен тану терапиясы » кезеңіндегі қаржы саясаты кәсіпорындардың мемлекеттен ақша алмай, өздері тапқанды ғана жұмсай алатын қатаң бюджеттік шектеулерді қамтамасыз етуге бағытталған. Тұрмыстың күрт қымбаттауы салдарынан халық иығына түскен ауыртпалыққа келер болсақ, монетаристер қаржылық тұрақтандыруды ұзақ жылдарға созудан гөрі, жоғары баға кезеңінен тезірек өтуді жақсы деп санайды.
Нәтижесінде, « естен тандыру терапиясы » – бұл тұтынушылық және инвестициялық нарықты, ақша айналымын тұрақтандыруға, гиперинфляциямен күреске, экономиканың « ашылуына », баға құрылымын Батыс моделіне жақындатуға бағытталған қаржылық шаралар кешені. Бағаларды бір мезгілде ырықтандыру, кредиттер бойынша пайыздардың есептік ставкасын күрт арттыру, ұлттық валютаның бірыңғай айырбас « құбылмалы » бағамын енгізу, сыртқы экономикалық қызметті ырықтандыру, жалақы мен кірістерді қатаң индекстеу жолымен қол жеткізіледі. Польша басшылығы инфляцияны екі-үш жыл ішінде баса алды. Жеке сектордың қарқынды дамуымен және шетел инвестицияларының құйылуымен ұштастыра отырып, ақша жүйесін нығайту Польшаға, « естен тандыру терапиясы » басталғанына үш-төрт жылдан кейін ғана экономикалық өсу сатысына кіруге мүмкіндік берді. Польша экономикадағы « жылдам секіріс » саясаты бо­йынша бұрынғы социалистік лагерь елдеріндегі ең табысты елдердің бірі болды. Соңғы құбылыс ақша массасының артық болуымен, яғни ақша көлемінің тауар тапшылығы түрінде көрінетін ақша сұранысынан асып кетуімен түсіндіріледі. Социалистік шаруашылық өз табиғаты бойынша басыңқы инфляция экономикасы немесе белгілі экономист Янош Корнайдың сипаттамасы бойынша, « тапшылық экономика­сы » деп саналады.
Бюджет тапшылығын қаржыландырудан немесе мемлекеттік сектор кәсіпорындарын кредиттеуден туындайтын артық ақша ұсынысы неғұрлым жоғары баға деңгейінде іске асыру мүмкіндігі болмай, тауарлар мен қызметтерге деген сұраныстар қанағаттандырылмаған мәжбүрлі жинақтарда жинақталды. Бұл үдерістер, әдетте, үкіметтің жаңа реформаларын күткендегіден әлдеқайда ауқымды сипатқа ие болды. Осыдан, өндіріс құлдырауын кредиттің және ақша массасының артық қысуымен байланыстыратын, өндірісті тұрақтандыратын ақша массасының өсу қарқынын арттыру және т.б. Польшада үкімет осы тектес популистік ұсыныстарға табандылық танытты. Нәтижесінде ақша саясаты қатаң бол­ды, артық ақша салдарын жою инфляциялық толқынның тез құлдырауына алып келді. Инфляция қарқыны төмендеді, ұлттық ақшаға сұраныс пен нақты ақша массасы өсті. Польшадағы « естен тандыру терапиясының » маңызды ерекшелігі, стратегиялық даму бағытын таңдау мәселесі жайлы елдегі саяси элита арасында ұлттық келісімге қол жеткізу болды. Шаруашылық проблемаларын ақша эмиссиясы және бюджет шығыстарының өсуі есебінен шешу ұсыныстарынан көрініс тапқан популистік саясат сайлау науқандары барысында үнемі естілетін, бірақ жүргізіліп жатқан экономикалық саясатқа өте әлсіз әсер етті. Реформалар тәжірибесінен шығатын екінші қорытынды тұрақтандырудың бірінші деңгейінде реформалар жүргізу тәртібінен – алдымен макроэкономикалық тұрақтандыру, сонымен қоса, ырықтандырудан шығады. Польшада экономикалық тұрақтану мен ырықтандыру өте сәтті өтті.
Бірақ жекешелендіру кезінде мемлекеттік сектордың елеулі бөлігін жеке қолға жаппай беру болған жоқ. Өнеркәсіпті қайта құрылымдауға жеке қолға жаппай беру салдарынан емес, капитал ағымының арқасында қол жеткізілді. Тез қалыптасып келе жатқан жаңа жеке сектор экономикалық өсудің локомотиві болды. Бұл ретте өтпелі үдерісте өндіріс және жұмыспен қамтуда жылдам да ауқымды құрылымдық ілгерілеулер болды. Варшава университетінің профессоры А.Куклинскидің пікірінше, поляк реформаларын былай тұжырымдауға болады: « Бигбэндердің » баға реформасы мен сауданы ырықтандыруды жасаған және жүзеге асырған, Т.Мазовецкий мен Л.Бальцерович басқарған бірінші үкіметтің саяси батылдығы Польша нарықтық экономикасы тарихында жаңа тараудың бетін ашты. Жеке кәсіпкерліктің шапшаң дамуы, шағын және орта кәсіпорындардың белсенді секторының пайда болуы, 2 миллионнан астам кәсіпкерлер армиясының оларға өмір беруі Польша экономикалық ландшафтының неғұрлым серпінді элементін жасады. Польшаның Атлантикалық және еуропалық құрылымдарға қосылуы ( НАТО-ға, ЕО-ға мүшелігі ) және тікелей шетелдік инвестициялардың тез өсуі. Бұл салымдардың жиынтық мөлшері, мысалы, 1990-2000 жылдары 40 млрд АҚШ долларынан асты. Реформалар нәтижесі ретінде, 1992 жылдан поляк экономикасының тұрақты өсуі байқалады. СОҢҒЫ СӨЗ Қымбатты оқырмандар! Біздердің, бұрынғы кеңестік мемлекеттердің тағдырымыз ортақ, өкінішке орай... күрмеулі мәселеріміз де ортақ.
Оларды жеңу үшін біз Батыстан да, сондай-ақ, Шығыстан да, соның ішінде бізбен әлі қарым-қатынастары қалыптаспаған басқалардан да үйренуіміз керек! Қарсыластар көшбасшыларының абыройын мойындау – кемшіліктері жолға қоюдың ең жақсы жолы. Егер сіз осы кітаптан қандай да бір тәлім алып, соның ішінде бізде қалыптасқан таптаурын ұғымдарды жеңе алсаңыз, мен қуаныштымын. Баршаңызға сәттілік пен өз-өзіңізге сену, сондай-ақ біздің елдерімізге өркендеу тілеймін. Басқа да кітаптарды осы жерден оқы ЕСКЕРТПЕЛЕР « ЖАУЫНГЕР ЖӘНЕ ҚҰРЫЛЫСШЫ АТАТҮРІК » мақаласына 1. Жастүріктер – 1876 жылдан бастап либералды реформалар жүргізуге және конституциялық мемлекеттік құрылым жасауға тырысқан Осман империясындағы саяси қозғалыс. Жастүріктер Сұлтан Абдул-Хамид ІІ-ні ( 1908 ) тақтан құлатып, жартылай батысшыл реформалар жүргізеді, бірақ бірінші дүниежүзілік соғыста Түркия жеңілгеннен кейін олар билікті жоғалтты. Кемал Ататүріктің жеңісінен кейін жастүріктер кемалистік республикалық Халық партиясында белсенді қызметтерін бастайды. Вилайет – Солтүстік Африка, Таяу және Орта Шығыстың кейбір елдеріндегі негізгі әкімшілік-аумақтық бірлігі. Антанта ( фр. Алғашында ағылшын-француз одағын белгілеу үшін 1904 жылы пайда болды.
Антантаның құрылуы, алғашында Ресей тарапынан ( Франция ең басынан Германияға қарсы болды ), соңынан Англия қосылып, Германияның күшеюіне қарсы және оның құрлықтағы үстемдігіне жол бермеуге әрекет жасады, Англия германдық үстемдіктің қауіп-қатері алдында дәстүрлі « жарқын оқшаулау » саясатынан бас тартуға және бұл да дәстүрлі – континенттің ең мықты державасына қарсы бұғаулау саясатына өтуге мәжбүр болады. Англияның мұндай таңдауына неміс әскери-теңіз бағдарламасы, сондай-ақ Германияның отарлау саясаты ерекше маңызды стимул болды. Өз кезегінде Германия, оқиғалардың мұндай бетбұрысын « қоршауға алу » ретінде қабылдайды және бұл тек қорғаныс ретінде көрсетілетін жаңа әскери дайындықтарға түрткі болды. Вакуф – Шығыс елдерінде: садақа ретінде діни ұйымдарға берілетін жылжымалы және жылжымайтын мүлік. Феска немесе фес – Осман империясы, Солтүстік Африка және т.б. Феска немесе фес атауы осы бас киімдер тігілген Мароккодағы Фес қаласы атымен байланысты. Түркияда 1920-шы жылдары, Ататүріктің кезінде, еуропалық костюм енгізілді де, артта қалушылық белгісі ретінде феска жойылды. Шумерлер – б.з.д. Шумерлер эпосында бүкіл адамзаттың шыққан түбі, Отаны деп – Дильмун аралы аталады. Шумерлер сына жазуларды, доңғалақты, қыш шеңберді, күйдірілген қыш кесектерді, суару жүйелерін алғаш ойлап тапқан деп есептеледі.
Хеттер – б.д.д. III мыңжылдықтың соңында Кіші Азияда пайда болған үнді-еуропалық халық. Олар ежелгі хеттер ( хаттар ) аталатын аумақтарға қоныстанып, сол жердің аңыздары, тілі мен дәстүрлерінің едәуір бөлігін қабылдайды. Өз ықпалын барлық Кіші азия түбегі мен Алдыңғы Азияның айтарлықтай бөлігіне таратқан. Хеттер мемлекеті б.з.д. XVIII-XII ғ.ғ. Мәдениеті жартастағы таңбалар мен әдебиеттерінен көрінеді. Жазу өнері – сына жазу және түпнұсқалық иероглиф. Этрускілер – б.з.д. Этрускілер әлемге инженерлік өнер, ғимараттардың арка күмбездерін, қалалар мен жолдар салуды сыйға тартып, гладиаторлар ұрыстарын, дөңгелекті күйме жарыстарын және жерлеу рәсімдерін өмірге енгізген. Осман ( Отоман ) ( 1288-1324 ) – үлкен аумақтарды, халықтарды біртіндеп біріктірген әулеттің негізін қалаушы, бірінші сыныпты әскер жасақтады, ақырында, Ұлы Александр империясымен салыстыруға болатын үлкен Түрік империясын құрды. Альфред Тайер Мэхэн ( 1840-1914 ) – Американың әскери теңіз теоретигі және тарихшы, контр-адмирал, геосаясаттың негізін қалаушылардың бірі. АҚШ Әскери-теңіз академиясын ( 1859 ) бітірді, 1861-1865 ж.ж. Солтүстік жағында аза­мат соғысына қатысқан. Ньюпорттағы әскери – теңіз колледжінің президенті. Соғыс заңдылықтары негізделген, нақты материалдарға толы еңбектердің авторы.
Ағылшын әскери-теңіз теоретигі және тарихшы Ф.X.Коломбамен бір мезгілде « теңіз күші » теориясын негіздеген. Осы теорияға сәйкес, теңіздегі үстемдікке ие болу соғыстың негізгі заңы, жауды және әлемдік үстемдікті жеңіп алуды қамтамасыз ететін мақсат ретінде мойындалды. Стивен Гровер Кливленд ( 1837-1908 ) – АҚШ-тың 22-ші және кейін 24-ші президенті. Колдуэллде ( Нью-Джерси штатында ) 18 наурыз 1837 жылы туған. Кливленд Ақ үй үшін болған таласта Б.Гаррисоннан жеңіліс тапты, дегенмен көптеген сайлаушылардың қолдауына ие болды. Ол Нью-Йоркке қайтып келіп, өзінің адвокаттық тәжірибесін қайта бастады, бірақ 1890 жылы тарифтер туралы Мак-Кинлидің протекционистік заңы қабылданғаннан кейін, Кливлендты қайта ұсынған жалпыұлттық қозғалыс басталады. Кливленд 1892 жылы Чикагода өткен партия съезінің бірінші турында президенттікке үміткер болады. Партия платформасында тарифтерді қайта қарау науқанын жүргізуге уәде берген ол, Гаррисонды оңай жеңеді. Содан кейін 1893 жылдың 4-наурызында Кливленд қайтадан президент болды. Уильям Мак-Кинли ( 1843-1901 ) – 25-ші АҚШ президенті, 1843 жылы 29-қаңтарда Найлсте дүниеге келген ( Огайо шт. ). Ол сайлауға қатысқан 14 млн-ға жуық сайлаушылардың 7 млн-нан астам дауысын, 176-ға қарсы 271 дауыс алып, жеңіске жетеді. Мак-Кинли Буффалода 1901 ж.
Теодор Рузвельт ( 1858-1919 ) – американдық саясаткер, 25-ші АҚШ вице-президенті, 1901-1909 ж.ж. Теодор Рузвельт 1858 жылы 27-қазанда Нью-Йоркте голландиялық саудагер және филантроп отбасында дүниеге келген. Мак-Кинли әкімшілігіндегі әскери-теңіз министрінің орынбасары. Осы жылдың 6-қыркүйегінде Мак-Кинлиге қастандық жасалып, 14-қыркүйек күні ол алған жарақаттан қайтыс болады. Сол күні Рузвельт жаңа президент ретінде ант береді. Ол Ақ үйге қара нәсіл өкілін шақырған бірінші президент, орыс-жапон Портсмут келісімінде жасаған делдалдығы үшін Нобель бейбітшілік сыйлығын алған алғашқы американдық болды. Томас Вудро Вильсон ( 1856-1924 ) – АҚШ-тың 28-ші президенті ( 1913-1921 ). Сондай-ақ, тарихшы және саясаттанушы ретінде де әйгілі. Демократиялық партиядан кандидат болтан кезінде ол 1910 жылы Нью-Джерси штатының губернаторы болып сайланды, ал 1912 ж. республикандықтар жақтастарының дауысы Теодор Рузвельт пен Уильям Тафт арасында екіге бөлінген кезде, – АҚШ президенті болып сайланды. Вильсон 1916 жылы қайта сайланды. Оның президенттігігінің екінші мерзімі АҚШ бірінші дүниежүзілік соғысқа енуімен тұспа-тұс келді ( наурыз 1917 ). Президент « 14 пунктте » көрсетілгендей бейбітшілік орнатуға, жағдайды реттеуге белсенді түрде мәмлегерлік күш-жігерін салды. Вильсон Париж бейбіт конференциясының жұмысына қатысу үшін Еуропаға ресми сапармен келген АҚШ-тың бірінші президенті.
Вильсон ұсыныстары Версаль шартының негізіне алынды. Вильсон Ұлттар Лигасын құруға бастамашылардың бірі болды, алайда АҚШ Сенаты оған осы ұйымға кіруге рұқсат берген жоқ. Герберт Кларк Гувер ( 1874-1964 ) – 31-АҚШ президенті, 1929-1933 ж.ж. Республикалық партия өкілі. Айовада квакерлер отбасында дүниеге келген, шыққан тегі неміс ( бастапқы тегі Huber ). Гувер 1891 жылы негізі қаланған Стэнфорд университетінің геология мамандығы бойынша оқуға түседі. Гувер бұл қызметте АҚШ үкіметі мен компаниялар арасындағы ынтымақтастықты дамыту, халықаралық сауданы арттыру, жаңа технологияларды дамыту үшін көп жұмыс жасайды. Алайда 1928 жылы, президент сайлаған Гувер басқармасы ауыр экономикалық дағдарыс – Ұлы депрессиямен ерекшеленді. Джон Мейнард Кейнс ( 1883-1946 ) – ағылшын экономисі, экономикалық теориядағы кейнсшілдік бағыттың негізін қалаушы. Кейнс Кембридж университетінде белгілі эконо­мист, экономика және философия оқытушысы Джон Не­вилл Кейнс пен танымал жазушы және сондай-ақ, қоғамдық қызметпен айналысатын Флоренс Ада Браун отбасында дүниеге келген. Болашак, ұлы ғалым Итонда, Кембридждегі корольдік колледжде білім алды. Кейнс Үндістан істері жөніндегі Департаментте жұмыс істеді. Эконометриялық қоғамның президенті ( 1944-1945 ) болады. Вестминстерде жерленген. Дж.М.Кейнс идеяларының әсерімен пайда болған экономикалық ағым кейін кейнсиандық деген атау алады.
АҚШ-тағы ішімдікке қарсы заң. Алкогольді сатуға байланысты тыйымдар алғаш рет XIX ғасырдың ортасында Солтүстік Америка Құрама Штаттарында қабылданды. XIX ғасырдың соңына қарай ішімдік ішуге қарсыластар саяси күш алып, тиісті шектеулерге қол жеткізе бастайды. Ол 1912 ж. тоғыз штатты, 1916 ж. АҚШ бірінші дүниежүзілік соғысқа кіргеннен кейін үкімет астық қорын жинақтауға ұмтылды және спирттік ішімдіктерді өндіруге жалпы ұлттық тыйым салуға қол жеткізіледі. Алкогольге қарсы шаралар өте қолайсыз болды, олар ұйымдасқан қылмыстың тез өсуіне әсерін тигізіп, ұлттық экономикаға зиян келтіреді. Гангстерлік топтар ( бутлегерлер ) салық салынбайтын астыртын жолмен ішімдіктер сату арқылы пайда табады. Уолтер Липпман ( 1889-1974 ). Онда қоғамдық пікір феномені және қазіргі күрделі қоғамдардағы демократияны дамыту мүмкіндігінің проблемалары туралы өзіндік ерекше түсініктерін береді. У.Липпманның есімі 1947 жылы алғаш рет Бернард Барух айтқан « суық » соғыс ұғымымен тығыз байланысты және оны Липпман өзінің « Тһе Cold War » ( 1947 ) жұмысында жетілдірген. Негізінен, Уолтер Липпман Батыста классикалық еңбектердің бірі саналатын, Ресейде өзінің « Қоғамдық пікір » тұжырымдамасымен, сондай-ақ ғылыми айналымға « стереотип » ұғымын енгізуімен кең танымал.
Жапонияның біріккен флотын АҚШ флоты тас-талқан еткен жеңісі Тынық мұхиттағы соғыста бұрылыс нүктесіне айналады. Жапондықтар 4 әскери ұшақ тасымалдайтын ауыр кеме, 1 ауыр крейсер, 250 ұшақ және 2500 жуық адамнан айырылып, шығынға ұшырады, олардың ішінде жапондық палубалық авиацияның ең тәжірибелі ұшқыштары болды. Америкалықтар 1 әскери ұшақ тасымалдайтын ауыр кеме, 1 эсминец, 150 ұшақ, 307 адамын жоғалтты. Жапония бастамашы рөлін мәңгілікке жоғалтып, қорғаныс іс-қимылдарына көшуге мәжбүр болады. Ағылшын шығыны өлген, жараланған және хабар-ошарсыз жоғалған 13,5 мың адам болды. Әл-Аламейн түбіндегі соғыста жеткен жеңіс, 1940-1943 жылдар аралығындағы Солтүстік-Африка науқанындағы ағылшын әскерлерінің бірінші маңызды жетістігі болды. Бұл Солтүстік Африкадағы және Жерорта теңізіндегі жағдайды батыстық одақтастарының пайдасына өзгертті. Оларды 11 мың ұшақ қорғаған. Одақ әскерлерінің 100 мыңға жуық сарбаздары мен офицерлері кешке жақын норманд жағажайларына түсіп, плацдармның кеңеюі үшін шайқасты жалғастырады. Мыстан аулау – деген түсінік Англияда 1640 жылы пайда болды, бұл католик шіркеуі дінбұзарлар қатарына қосып, шіркеу соты шешімімен отқа жаққан сиқыршы әйелдер, тәуіп және т.б.-ға қарсы күресті білдірді.
Оның мағынасы солшыл көзқарасты ұстанған, КСРО-ға бүйрегі бұратын, АҚШ Компартиясының мүшесі болғандарды ( немесе жай ғана оған адал болғандарды ) анықтау болды. Мұны сенатор Джозеф Маккарти ( 1908-1957 ) басқарды. Осыдан « маккартизм » атауы шығады және осынау саяси тәжірибе осылай аталады. Веймар республикасы – 1919-1933 ж.ж. Веймарда 1919 жылдың 31-шілдесінде қабылданған Германия Конституциясына сәйкес, Ұлттық жиналыста ол, демократиялық парламенттік федеративті рес­публика түрінде жарияланды: мемлекет басшысы – жалпы дауыс беру нәтижесінде сайланатын президент, рейхстаг, кайзерлік Германияға қарағанда кең өкілеттілікке ие болды. Президент рейхсканцлерді ( үкімет басшысын ) тағайындады. Шарт талаптары 1919-1920 ж.ж. Париж бейбіт конференциясында жасалды. Германия Версаль бейбіт келісімшарты бойынша Эльзас пен Лотарингияны – Францияға ( 1870 жылғы шекара бойынша ), Мальмеди және Эйпенді – Бельгияға, Познань, Поморье бөлшектерін және батыс Пруссияның басқа да аймақтарын Польшаға берді; Данциг ( Гданьск ) қаласы еркін қала болып жарияланды, Мемель ( Клайпеда ) қаласы жеңімпаз держава­лар қарамағына өтеді. Шлезвигтің, Шығыс Пруссияның оңтүстік бөлігі мен жоғарғы Силезияның қай мемлекетке тиесілігі туралы мәселе плебисцит шешуге тиіс болды. Силе­зия аумағының шағын бөлігі Чехословакияға өтті.
Одердің оң жағалауындағы ежелгі поляк жерлері: төменгі Силезия, жоғарғы Силезияның үлкен бөлігі Германияда қалды. Саар 15 жылға Ұлттар Лигасының басқаруына өтті, содан кейін оның тағдыры плебисцит жолымен шешілуге тиіс болды. Германия Австрияның тәуелсіздігін сақтауға міндеттелді, Чехословакия мен Польшаның тәуелсіздігін мойындады. Рейннің сол жақ жағалауының германдық бөлігі және ені 50 км оң жақ жағалау белдеуі демилитаризациялауға жатты. Германия колониялары басты державалар – жеңімпаздар арасында бөлінді. Хрусталь түні ( Витриналар сынған түн ) – 1938 жылғы 9-қарашадан 10-қарашаға қараған түні, Үшінші рейх аумағында еврейлерге алғашқы тікелей күш көрсету, зорлық-зомбылық жаппай акциясы болды. Сол кезде шамамен 100 ев­рей қаза болды, Германияда барлық синагогалар қиратылды, 7000 еврей дүкендері тоналды. Осыдан кейін 30 мыңнан астам еврейлер концентрациялық лагерлерге жіберілді. Әл-Аламейн үшін шайқас – Рузвельтке арналған мақаланы қараңыз.
Ялта конференциясында Германияға қирата соққы берудің соңғы жоспарлары келісілді, Германия жеңілгеннен кейінгі қатынас анықталды, әлемнің соғыстан кейінгі құрылымына қатысты жалпы саясаттың негізгі принциптері белгіленді, басқа да бірқатар мәселелер талқыланды Ялта конференциясының шешімдері Еуропа мен әлемнің соғыстан кейінгі құрылымын, тіпті 1980-жылдардың аяғы мен 1990-жылдардың басында социалистік жүйенің құлауына дейінгі, елу жылға жуық уақыттың көп жағдайын алдын ала анықтады. АҚШ пен Кеңес Одағы өздерінің ықпал ету салаларын жасап, әскери-саяси блоктары – НАТО және Варшава шартымен бекітті. КСРО-ның технологиялық артта қалуы, кеңес басшылығын саяси және экономикалық реформаларды бастауға мәжбүр етті. Бірақ 1985 ж. Ми­хаил Горбачев жариялаған қайта құру және жариялылық курсы КОКП басқарушы рөлінің жоғалуына және ауыр экономикалық және әлеуметтік дағдарысқа, ал соңында – 1991 ж. КСРО-ның ыдырауына алып келді. Шығыс Еуропаның коммунистік жүйелері кеңес үкіметінің қолдауынан айырылып, 1989-1990 жылдардың өзінде биліктерінен айырылды. Варшава шарты ресми түрде 1991 жылдың бірінші шілдесінде өз әрекетін тоқтатты, бұл « суық » соғыстың аяқталғанын білдірді. Фридрих фон Хайек ( 1899-1992 ) – 1974 жылы экономика саласы бойынша Нобель сыйлығын алған австриялық экономист, Венада 8-мамырда, 1899 жылы туған.
Лондон экономика мектебінің профессоры ( 1938 жылы британ азаматтығын алған ), 1950-1962 ж.ж. Чикаго университетінің профессоры, 1963-1968 ж.ж. Фрайбург университетінің профессоры болды. Хайек – бейресми экономика мектебінің ( монетаризм нұсқасы ) өкілдерінің бірі және ең ірі тұлғасы, еркін нарық тұжырымдамасының мықты қорғаушыларының бірі және мемлекеттің экономикаға араласпауы, социализм, коммунизм, және этатизм, тоталитаризм сыншысы, Хайек жұмыстары сауда циклына, ақша айналымына, баға белгілеуге және т.б. Хайек – « кездейсоқ тәртіп » және « дұрыс жүріс-тұрыс ережелері » теорияларын құрастырушы. Дж.М.Кейнс теориясы мен идеяларының сыншысы ретінде де белгілі. Құпия қоғамдардың әлеуметтік институт ретіндегі өзіндік ерекшелігі, олар бір мезгілде бар құрылысқа қарсы тұрған және оны көшірген балама тәртіпті көрсетті. Олардың пайда болуы дәстүрлі мемлекеттіліктің құлдырауымен, әлеуметтік антагонизмдердің күшеюімен және Цин кезеңінде қоғамнан ресми идеологияның оқшаулануымен түсіндіріледі. Барлық құпия қоғамдар белгілі бір саяси мақсаттарды көздегені кездейсоқтық емес – жаулап алушылардың билігін құлату – маньчжур және қытай әулетін қалпына келтіру. Чжоу Эньлай ( 1898-1976 ) – көрнекті қытай саяси қайраткері, Қытай үкіметінің басшысы. Түрмеден шыққасын, 1920 жылы Парижге келіп, қытай студенттерінің коммунистік ұяшығын ұйымдастырды.
Бірнеше айға Ұлыбританияға барып, бір жылға жуық Германияда оқыды. Чжоу Вампудағы Чан Кайши басқаратын жаңа әскери мектептің саяси бөлімінің бастығы болып тағайындалды. Тарихқа енген « Ұлы жорықтан » кейін Чжоу жапондықтармен күресу үшін Біріккен Майдан құрумен айналысты. Мао Цзэдун мұрагері болады деп жүрген ҚХР Қорғаныс министрі Линь Бяо 1971 жылы өлген соң, Чжоу Эньлай Қытайдың саяси иерархиясындағы Маодан кейінгі екінші тұлға болды. Чжоу Эньлай 1976 жылы 8-қаңтарда Бейжіңде қайтыс болды. Мандарин ( порт, mandarin – министр, шенеунік ) – империялық Қытайда, кейінірек Корея мен Вьетнамда шенеунік. Бұл атау португал сөзі санскриттен шыққан ( mantrin сөзі министр дегенді білдіреді ). Айтпақшы, Қытайда атауы осыдан шыққан цитрус өсімдігі бар, себебі оның жемістері тек бай мандариндерге ғана қол жетімді болған. Сунь Ятсен ( 1866-1925 ) – Гоминьдан негізін қалаушы. Маньчжур әулеті тақтан тайған кезде, Сунь Ятсен Қытай Республикасының Президенті болып сайланды, бірақ императорлық армияның қолбасшысы Юань Шикайдың пайдасына өз қызметінен бас тартты. Сунь Ятсеннің саяси перзенті – Гоминьдан – компартияда қабылданған « демократиялық орталықтандырылу » қағидаты бойынша қайта құрылды.
Сунь Ятсен халық тіпті дербестікке ие бола тұра, оны бірден басқара алмайды, оны билікке ұлттық элита – Гоминьдан дайындау керек деп сенді. Гоминьдан – 1911 ж. Синьхай революциясында басшылық рөл атқарған және 1926-1949 ж.ж. Гоминьдан Маньчжур әулетін қуып жіберіп, байырғы қытай ұлтынан шыққан адамды император тағына отырғызуды мақсат еткен, Сунь Ятсен құрған Қытайдың құпия қоғамдары конфедерациясынан дамыды. Чан Кайши ( 1887-1975 ) – Қытайдың мемлекет қайраткері. Нинбо қаласы маңында, Чжэцзян теңіз жанындығы провинциясында 1887 жылы 31-қазанда дүниеге келген. Чан Кайши Баодин әскери мектебін, ал бір жылдан кейін Токиода Жапон армиясы мектебін бітірді. Жапон армиясында қызмет етті. Бірінші республикалық үкімет құрамынан Сунь Ятсеннің шығарылғанына наразы боп, контрреволюциялық қозғалыс ұйымдастыруға тырысты, бірақ сәтсіздікке ұшырап, Сунь Ятсеннің соңынан Жапонияға барды. Чан саяси жұмыстың кеңестік әскери доктринасы мен әдістерін зерттеу үшін Мәскеуге барды. Чан Кайши 1927 жылдан 1931 жылға дейін Ұлттық Үкіметте және Гоминьданда басшылық орында қызмет етті. Тамыз айында ол күйреген армияны қайта құруға үміттеніп, Чунцинге оралды, бірақ сәтсіздікке ұшырады. Чан Кайши Тайбэйде ( Тайвань ) 1975 ж.
Чэнь Дусю ( 1879-1942 ) – Қытай революционері, Қытай Коммунистік партиясының негізін қалаушы және бірінші бас хатшысы ( ҚКП ), Қытай троцкистерінің жетекшісі. Чэнь Дусю ( шын аты Чэнь Цинпин ) 1879 жылы 8-қазанда Аньхой провинциясының Хуайн қаласында ( қазіргі Аньцин ) дәулетті отбасында дүниеге келген. Дәстүрлі қытай біліміне қоса Қытай мен Жапониядағы оқу орындарын бітірген. Келесі жазда Қытай марксистік ұйымдарының өкілдері Шанхайда жиналып, Компартия құру туралы шешім қабылдады. Чэнь Дусю оның басшысы болып сайланды. Кейін ол ҚКП жэне Гоминьдан одағын құруға қатысты. Қытай троцкистерінің осы шағын бірлестігі ұзаққа созылмады. Сычуань провинциясындағы Шэньян шағын қалатттығына барып, ежелгі қытай философиясын және филологиясын зерттеді. Чэнь Дусю 1942 жылы 27-мамырда Чианчин қаласында қайтыс болды. Ван Минь, нағыз аты-жөні – Чэнь Шаоюй ( 1904-1974 ж. Орта мектепті бітіргеннен кейін Ухань университетінде оқыды. Мұнда астыртын жағдайда ҚКП ОК-нің үгіт және насихат бөлімінде, Бүкілқытайлық еңбек Федерациясында насихат бөлімінің меңгерушісі болып жұмыс істейді, содан кейін Шанхай ауданының бірінің партиялық комитетінің хатшысы болып, Цзянсу провинциясының партиялық ұйымын басқарады.
ҚКП ОК-нің 4-ші пленумында ( қаңтар, 1931 ) Ван Минь ҚК және Саяси бюро мүшесі болып сайланды және ҚКП ОК Саяси бюросының тұрақты комитетінің құрамына кірді. ИККИ ҚКП делегациясының жетекшісі, 1932-1935 ж.ж. ИККИ Президиумының мүшесі. Мәскеуде қайтыс болды. Хунвэйбиндер, « қызыл күзет », « қызыл гвардия » – мүшелері 1966-1967 жылдары Қытай студенттік отрядтары мен мектеп жастарынан жасақталды, мәдени революцияның белсенді қатысушыларының бірі. Хунвэйбиндік ұйымдар өз алдына дербес болды және марксизмді өз түсінігіне сәйкес қабылдап, әрекет етті, сондай-ақ олар Маоның және партияның да көшбасшыларының жалпы нұсқауларын ұстануға тырысты. Хунвэйбиндер « билікті жамылып, капиталистік жолмен келе жатқандарды », « қара ревизионистерді », « Төраға Маоның қарсыластарын », профессорлар мен зиялыларды, т.б. Цзаофандар ( бүлікшілер, « цзао » деген « өндіру », « фанъ » – « бүлік шығару » дегенді білдіреді » ) – 1966-1968 жылдары Ұлы пролетарлық мәдени революция барысында құрылған жұмысшы ұйымдарының мүшелері. Әдетте оған біліктілігі төмен жұмысшылар, уақытша жұмысшылар, қызметшілер барды. Көбінесе жас жұмысшылар цзаофан болды. Мысалы, Шанхай цзаофандарының типтік көшбасшыларының жасы отызда болды.
Цзаофандар қозғалысының таралу орталықтары: Шанхай, Бейжің, Гуанчжоу, Нанкин, Чанша және басқа да ірі қалалар. Цзаофанның негізгі ұйымдары ( фракциялары ) хунвэйбиндердің ұйымдарымен одақтас бол­ды, бірақ барлығымен емес. Цзаофандар зауыттарда және әртүрлі мекемелерде мәдени төңкерісті жүзеге асырды. Август ( б.з.д. Цезарь қайтыс болғаннан кейін басталған азаматтық соғысты б.з.д. Кейінірек « Август » термині ( лат. Барқыт шырмауық лигасы – АҚШ-тың солтүстік-шығысындағы жеті штатта орналасқан сегіз жеке америкалық университеттің қауымдастығы. Бұл атау осы университеттердің ескі ғимараттарында қаулай өсетін барқыт шырмауық өркендерінен шыққан. Барқыт шырмауық лигасы – бұл бастапқыда АҚШ-тың солтүстік-шығысында орналасқан сегіз жеке жоғары білім беру институтының спорттық бірлестігі еді. Бұл термин, сондай-ақ осы сегіз мектепке қатысты тұтас топ ретінде жиі қолданылады. Ол білім берудегі ерекшелікті, оқуға түсу кезіндегі таңдауды және әлеуметтік элитизмге бейімділікті білдіреді. Барқыт шырмауық лигасының университеттері ( немесе жай ғана « Барқыт шырмауықтар » ) U.S.News and World Report журналының рейтингі бойынша үнемі АҚШ-тың 15 үздік колледжі мен университеттері арасында тұрады. Олар әлемнің ең бай академиялық оқу орындары қатарында, бұл оларға үздік студенттер мен оқытушыларды тартуға мүмкіндік береді. Уотергейт жанжалы – АҚШ-тағы 1972-1974 ж.ж.
Ричард Никсон отставкасымен аяқталған саяси жанжал. Вашингтон « Уотергейт » кешенінде орналасқан қонақүйдегі президенттікке кан­дидат Джордж Макговерннің Демократиялық комитетінің штабына 5 адам бұзып кірген. Олар тыңдайтын аппаратураны орнатумен және демократтар штабының ішкі құжаттарын суретке түсірумен айналысты. Соңғы буын – гейт-қонақүй жаңа жанжалдар үшін қолданылатын жұрнаққа айналды. Томас Торквемада ( 1420-1498 ) – испан инквизициясының негізін қалаушы, Испанияның алғашқы ұлы инквизиторы. Діни білім алып, тақуалыққа бейімділігімен ерекшеленген, Торквемада доминикан орденіне түсіп, 1459 ж. Сеговиядағы монастырьлардың біріне діни қызметкер, ал сосын Изабелла кастильдік инфантасының дінбасы болды. Торквемаданың басты міндеті Испанияның діни және саяси біріктіру еді. Осы мақсатқа жету үшін ол инквизиция қызметін қайта құрды және кеңейтті. Саясаткер ретінде Торквемада қызметінің арқасында, Касти­лия мен Арагон корольдіктері Испания Корольдігіне бірікті. Кейіннен Испания Еуропаның ең күшті мемлекеттерінің біріне айналды, ең алғаш жаңа Дүниенің отарлауына жол ашты, сонымен қоса, ол күллі Латын Америкасының « мәдени матрицасы » болды. Джон Хинкли – мұнай магнатының ұлы 1981 жылдың наурыз айында Рейганға қастандық жасады. Ол Вашингтон қонақүйінен шыққан Президентті бірнеше рет тапаншамен атқан. Рейганның өзі және қасына еріп жүрген бірнеше адам жарақат алды.
Қастандық жасаушы сотта өзінің бұл іс-әрекетін өзі өлердей сүйетін актриса Джоди Фостердің көңілін өзіне аудару ниетімен істегенін түсіндірді. Хинклидің ақыл-есінің дұрыс еместігі анықталып, мәжбүрлеп емдеу үшін психиатриялық клиникаға орналастырылды. Даниель Франсуа Малан ( 1874-1959 ) – ОАР премьер-министрі. Утрехт университетін бітірген. Он жыл бойы Оңтүстік Африкадағы голландиялық реформат шіркеуінің діни қызметшісі болды. Малан Бірінші дүниежүзілік соғыс басталғаннан кейін көп ұзамай Дж.Герцогпен бірге Ұлттық партия рупоры « Ди Бюргер » газетінің редакторы болды. Герцог пен Смэтс коалициялық үкіметті құрған кезде, содан кейін Біріккен партия құрған кезде 1933 жылға дейін кабинет мүшесі болып қалды. Жаңа партияға қосылудан бастартып, оппозициялық « тазартылған » Ұлттық партияны құрды. Малан 1953 жылы премьер қызметіне қайта сай­ланды. Джеймс Герцог ( 1866-1942 ) – Оңтүстік Африка одағының мемлекет қайраткері. Герцог Үкіметі нәсілдік кемсітушілік және африкалық халықтың азаттық күресін басу саясатын жүргізді; « өркениетті еңбек » туралы, банта салығы туралы, өнеркәсіптегі « түрлі түсті тосқауыл » туралы және басқа да нәсілдік заңдар қабылдады. Герцог ұсынған « бейтараптандыру » туралы профашистік талапты Парламенттің көпшілігі қабылдамады. Герцог пен оның жақтастары Біріккен партиядан шықты.
Ян Христиан Смэтс ( 1870-1950 ) – Оңтүстік Африканың саяси қайраткері, философ-идеалист. Ірі жер иеленуші африканер отбасында туған. Кембридж университетін бітірген. ЮАС үкіметіндегі бірқатар лауазымды қызметтерді атқарды. Париж бейбіт конференциясына қатысты, Ұлттар Лигасы Жарғысының авторларының бірі және мандаттық жүйені құрудың бастамашысы болды. Негритяндық халық пен апартеидтің нәсілдік кемсіту саясатын жүргізді. Смэтс антисоветтік « батыс блогын » құруды қолдап сөз сөйледі. Өзінің саяси шығармаларында нәсілшілдік теорияларды насихаттады. Африкаанс ( бур mini ) голланд диалектілерінің неміс және ағылшын тілдерімен, сондай-ақ жергілікті тілдердің кейбір сөздерінің араласуы нәтижесінде пайда болды. Бидонвилдер – мегаполистердің кедей аудандары. Pimperrnel – Англияда алқызыл пимпернель деп аталатын дала гүлдерінің бірі. Оның мүшелері француз ақсүйектерін жаппай қуғын-сүргіннен құтқарды. Ұйымның рәмізі алқызыл пимпернель гүлі – ұйым көшбасшысының жүзік-мөрінде де болды. Төңкеріс ұйымдастырушылар радио арқылы азаматтарды үйден шықпауға үгіттегенмен, халықтың көпшілігі көшелерге ағылып, сарбаздарға сүт, темекі және тамақ таратты. Қалампыр маусымы болатын, төңкеріс атауы да осыған байланысты шықса керек, естуімізше, Лиссабонда тұратын әлдебір әйел қарсы келген солдат винтовкасының оқпанына қалампыр гүлін қыстырыпты және соның үлгісімен, азаматтар сарбаздарға жаппай қызыл қалампырлар таратты.
Қызыл қалампыр революция рәмізіне айналды, себебі сарбаздар өз қаруларының оқпандарына гүл қыстырып қойды. Питер Биллем Бота ( 1916-2006 ) – ОАР Президенті. Поль-Ру ( қызғылт сары еркін мемлекет, Оңтүстік Африка ) округінде 1916 жылы 12-қаңтарда Блумфонтейн университетінде оқыды. Үлкен жұмыс істеу қабілетіне ие және крагдадигхейд – қатаң сөйлеп, қатаң шаралар қолданатын адам ретінде беделді болған, – Кап провинциясының қолдауына сүйене отырып, партиялық сатымен жоғары жылжыды. Бота 1978 жылдың қыркүйегінде премьер-министр болды. Почефструм университетін бітірді. Ұлттық партия тізімі бойынша 1972 жылы Ференихингтен парламент мүшесі боп сайланды, ( 1974 ж. қайта сайланды ). Де Клерк африкалықтарды ел басқаруға тарту бағдарын ұстады. Де Клерк 1992-жылы Нигерияға ресми сапармен келген бірінші ақ нәсілді Оңтүстік Африкалық көшбасшы болды. Де Клерк президенттің екінші орынбасары болып сайланды. Алисадағы Ловдейл интернатында орта білім алып, 1959 жылы ереуіл ұйымдастырғаны үшін оқудан шығарылды. Лондон университетінде сырттай ( хат алмасу бойынша ) оқыды. АҰК-ін заңнан тыс деп жариялағаннан кейін Мбеки елден кетіп, Брайтондағы ( Ұлыбритания ) Суссек университетіне түсіп, экономика магистрі дәрежесін алды. Кейін Замбия, Ниге­рия, Ботсван, Мозамбик және Свазилендте АҰК қызметкері ретінде жұмыс істеді.
Мбеки вице-президент ретінде әкімшіліктің барлық ағымдағы жұмысын атқарды. И.Бенджамин Дизраэли ( 1804-1881 ) – ағылшын мемлекет қайраткері және жазушы, 1868 ж. Ұлыбританияның 40-шы және 42-ші премьер-министрі, және 1874-1880 ж.ж. Парламентте « Жас Англия » партиясына жанын сала отырып, жер аристократиясын өз айналасына топтастырады; кейін – оппозиция көшбасшысы, 1852 жылы – министр, 1868 жылы – премьер болады. Дизраэлидің консервативті партияның қалыптасуына әсері күшті болғаны соншалықты, оның көптеген сипатты белгілері осы күнге дейін өзгеріссіз қалды. Ол бүкіл партия аппаратының қызметін қайта құрды, империя үшін мақтаныш, әсіресе үнді бөлігі консервативті партияның негізі деп жариялады. Ол тұрғын үйлер, фабрикалар және жұмысшылар заңнамасына әлеуметтік реформалар жасау саясатын уағыздады. Британдық мүдделерді ымырасыз ұлтшылдық рухта сақтау қағидасын қолдады. Роберт Пиль ( 1788-1850 ) – британдық мемлекет қайраткері, консервативті партияның негізін қалаушы. Оксфорд университетінің Харроу және Крайст-Черч-колледжін бітірген. Бірінші әскери министрлікте, содан кейін колония министрлігінде министрдің көмекшісі ретінде мемлекетгік қызметте алғашқы тәжірибеден өткен, 1812 жылы Пиль Ирландия істері жөніндегі статс-хатшы қызметіне тағайындалды. Пиль 1814 жылы бейбітшілікті сақтау туралы заңды ұсынды, соның арқасында кейіннен ирландиялық корольдік полиция атауын алған Ұлттық полиция құруға бастамашы болды.
Үкімет 1822 жылы қайта құрылғаннан кейін Пиль ішкі істер министрі болды және қылмыстық заңнама реформасын жүргізді. Пилдің соңғы үкіметі ( қыркүйек 1841 – маусым, 1846 ) XIX ғ. ең жарқырап көзге түскендердің бірі болды. Демиург ( грек, rjpoq - « халық » және spyov - « ісі, қолөнер, кәсіп », сөзбе-сөз « шебер », « қолөнерші », « жасаушы » ) – бастапқы атауы бойынша, антикалық грек қоғамындағы қолөнершілер. Кейіннен демиург сөзі, сирек қоспағанда, әлемнің жасампаз, шығармашылық бастауын білдіре бастады. Көптеген мифологияларда демиург қызметі ғарыштық ауқымымен ерекшеленетін, тек жекелеген нысандарды ғана емес, әлем жасау элементтерін, сонымен қатар ғарыш жасау жолымен ғана емес, сиқырлы түрленулер арқылы, заттардың ауызша атауы және басқа да тәсілдермен жарататын көктегі Құдай-жаратушы образымен араласады. Галлиполидегі ( Түркия ) түсіру – бірінші дүниежүзілік соғыстың ең қанды шайқастарының бірі болып саналады – шайқас барысында екі жақтан да 100 мыңнан астам адам қаза болды. Ағылшын-француз эскадрасының бұғаздан жарып өту әрекеттері сәтсіз болғаннан кейін Галлиполи түбегін десантпен басып алып, сол жерден Стамбұлға шабуылдауға шешім қабылданды. Плацдармды кеңейту әрекеттері сәтсіз болды.
Ағылшын-француз әскерлерінің шабуылдары да сәтсіз аяқталды. Никколо Макиавелли ( 1469-1527 ) – итальяндық ойшыл, жазушы, саяси қайраткер ( Флоренцияда мемлекеттік хатшы қызметін атқарған ). Қажет болған жағдайда оны нығайту үшін кез келген құралдарды пайдалануға жол бере отырып, күшті мемлекеттік биліктің жақтаушысы ретінде сөз сөйледі. Ол саяси мінез-құлық негізінде пайда мен күш жататынын және саясатта жақсы мақсатқа жету үшін моральды елемей, күшке сүйену керектігін айтады. Макиавелли Италияның біртұтас мемлекетке біріктіру идеясын қолдады, ол бұл істе « мақсат шараларды ақтайды » деп есептеді. Көптеген адамдар бұл қанатты сөзді дұрыс түсінбейді, себебі ол мәтіннен ойып алынған. Макиавеллидің айтуынша, мақсатқа жетудің екі тәсілі бар: заң жолы және зорлық жолы. Бірінші әдіс – адам тәсілі, екіншісі – жабайы жануарлардікі. Мемлекет билеушіер екі тәсілді де пайдалана білуі тиіс. Лао-цзы – ежелгі қытай философы, б.з.б. VI-V ғасырларда даосизм ағымының негізін қалаушылардың бірі, « Дао дэ цзин » трактатының авторы ( « Жолдар және ізігіліктер ка­ноны », басқаша атауы « Үш арба » – бамбукке жазылған трактат үш арба болған ). Лао-цзы ерте даосизмінде аты аңызға айналған тұлға болып, оны қастерлеу процесі басталады.
Аңыздар оның керемет тууы туралы баяндайды ( анасы оны бірнеше он жыл бойы көтереді және қария қылып туады, « Қария сәби » деген аты осыдан шыққан, бірақ сол « цзы » деген сөз сонымен бірге « даналық » ұғымын білдіреді. Көптеген заманауи зерттеушілер Лао-цзаның өмірді болу фактісіне күмән келтіреді. Кейбіреулер ол туралы тарихи, өмірбаяндық сипаттағы деректер, шынайы мәліметтер жоқ, бәлкім Конфуцийдің жасы үлкен замандасы болуы мүмкін деседі. Тіпті Лао-цзы мен Конфуций – бұл бір адам деген де болжам бар. Егер ол б.з.д. IV-III ғасырда өмір сүрсе, Лао-цзы « Дао дэ цзин » авторы болуы мүмкін деседі.. 5. Өз ілімінде ол космогония мәселелерін мүлдем дерлік қозғамады, бірақ аспанды жоғары рухани айқындаушы күш, ал ата-бабалардың құрбандық шалу – оларға құрмет көрсетудің маңызды көрінісі деп санағанымен, рухтар мен о дүниелік өмір сияқты ұғымдарға салыстырмалы түрде аз көңіл бөлді. Оның басты назарында адам, оның ақыл-ойы және рухани келбеті, оның әлемдегі және қоғамдағы орны мен рөлі мәселелері болды.
Конфуций идеялары тарихта үлкен рөл атқарды, Конфуциандық ежелгі қытай қоғамының ресми идеологиясы- на айналды және XX ғасырға дейін Шығыс Азия дүниетанымы мен әлеуметтік қалыптасуына елеулі түрде әсер етті. Хуацяо ( « теңіздің ар жағындағы қытайлықтар » ) – шетелде тұратын қытай диаспорасы. Хуацяо тығыз қоныстануымен, қатаң сақталған ұлттық салт-дәстүрлермен және мәдениетімен, сондай-ақ қауым ішіндегі және өздерінің тарихи отанындағы тығыз әлеуметтік байланыстарымен ерекшеленеді. Дәстүрлі қытай санасында азаматтықтың шешуші маңызы жоқ, ата-бабаларының шығу тегі әлдеқайда маңызды, сондықтан дәстүрден хуацяо бас тартпайды, қытайлықтар оларды тағдырдың еркімен Туған елден алыста жүрген өз отандастары ретінде қабылдайды. Сарапшылардың бағалауынша, әлемде 60 млн хуацяо бар, олар негізінен Америкада, Еуропада және Оңтүстік-Шығыс Азияда тұрады. Әсіресе, қоныстанушылардың көп таралғаны Оңтүстік-Шығыс Азия­да және АҚШ-тың батыс жағалауында байқалады, сондағы ресми тіркелген компаниялардың жартысынан астамы қытайдан шыққан азаматтарға тиесілі. Қытайдан шыққандар жергілікті халықтың аздаған пайызын құрай отырып, өздері тұратын елдердегі қуатты қаржы және сауда ағындарын бақылайды. Мысалы, Индонезияда қытайлықтар тек 3,5 % ғана, ал хуацяо лизингтік компаниялардың 73 % -ын және 10 ірі қаржы тобының 9-ын бақылайды. Тайландта лизингтік компаниялар капиталының 81 % қытайлықтардың бақылауында.
Осыған ұқсас жағдай Малайзияда, Филиппинде, Австралияда, Бирмада, Лаоста, Вьетнамда қалыптасқан. Алайда алыс шетелдердегі ең ірі қауымдастық Азияда емес, АҚШ-тың батыс жағалауында орналасқан, онда 13 миллион этникалық қытайлық бар. Көптеген американдықтар үшін Қытай диаспорасы қытай мейрамханаларымен, нарықтармен және азық-түлік дүкендерімен байланысты. Алайда, қытай қауымының өміршеңдігі мен ықпалын қамтамасыз ететін басқа да қызмет түрлері онша байқалмайды. Олар Қытайда жаппай заңсыз шығарып, сол арқылы өнім өндірушілерге үлкен зиян келтіретін компьютерлік бағдарламалар, музыкалық компакт-дискілер және т.б. Көптеген сарапшылар Қытайдың экономикалық өрлеуі мен елдің ДСҰ-ға қабылдануы үшін Қытай экономикасына үлкен инвестиция салып, Қытайдың халықаралық қауымдастықта мүддесін жақтаған хуацяонің үлесі аз еместігін айтады. Шын мәнінде « Тун » – Малайзиядағы ең жоғары корольдік емес атақ, оны тек бір уақытта 22 адам ғана алып жүре алады. Осындай мәртебеге 5 халықаралық және 2 ұлт-азаттық ұйымы ие: БҰҰ, Африка одағы, Араб мемлекеттерінің лигасы, Ислам Конференциясы » ұйымы, ОСНАА, Канак социалистік халықты азат ету майданы ( Жаңа Каледония ), Пуэрто-Рико тәуелсіздігі үшін жаңа қозғалыс.
Гаванадағы 14-ші конференцияда ( 2006, қыркүйек ) ДН құрамына екі мемлекет қабылданды: Гаити мен Сент-Киттс және Невис, қозғалысқа қатысушы елдер саны 119-ға жетті. Ұйымның штаб-пәтері Джиддеде ( Сауд Арабиясы ) орналасқан. Қазіргі уақытта тұрғындар саны 1,2 млрд-қа жуық 55 елді біріктіреді. Оңтүстік-Шығыс Азия елдерінің Ассоциациясы, ( АСЕАН – Association of South East Nations, ASEAN ) – Оңтүстік-Шығыс Азия елдерінің өңірлік ұйымы. Құрамында 10 ел бар ( Индонезия, Малайзия, Сингапур, Таиланд, Филиппин, Бруней ( 1984 ), Вьетнам ( 1995 ), Лаос ( 1997 ), Мьянма ( 1997 ), Камбоджа ( 1999 ). АСЕАН-ның жоғары органы мемлекет және үкімет басшыларының кездесулері болып табылады. Сыртқы істер министрлерінің жыл сайынғы кеңестері басқарушы және үйлестіруші орган ретінде қызмет етеді. АСЕАН күнделікті қызметіне басшылық етуді сыртқы істер министрлерінің кезекті мәжілісін өткізуші елдің сыртқы істер министрінің төрағалық етуімен тұрақты комитет жүзеге асырады. Джакартада АСЕАН Бас хатшысы бастаған тұрақты Хатшылық отырыс өткізеді. Халықаралық еңбек ұйымы – 1946 жылдан бастап БҰҰ мамандандырылған мекемесі, оның қызмет саласы еңбекшілердің әлеуметтік-экономикалық проблемалары болып табылады.
ХЕҰ-да өкілдіктің үш жақты қағидаты жұмыс істейді, ол мүше елдер үкіметтерінің өкілдігімен қатар, осы елдердің кәсіподақтарының және кәсіпкерлер ұйымдарының өкілдігін де қарастырады. ХЕҰ-ның негізгі органдары: Бас конферен­ция, Әкімшілік кеңес және халықаралық еңбек бюросы ( ХЕБ ) болып табылады. Методизм ( методистік шіркеу ) – протестант шіркеуі, негізінен АҚШ-та, Ұлыбританияда XVIII ғасырда пайда бол­ды, англикандық шіркеуден бөлініп, діни нұсқамалардың жүйелі, әдістемелік сақталуын талап етеді. Әдіскерлер діни мойынсұнуды, шыдамдылықты уағыздайды. Англикан шіркеуі – Кентерберий Архиепископты өздерінің рухани көшбасшысы деп танитын және онымен шіркеу қарым-қатынасында тұратын жергілікті ( ұлттық ) шіркеулер қауымдастығы. Кейде англиканизм деп аталатын доктриналық ережелер жиынтығын айтады. Дінтануда көбінесе лютеранизм мен кальвинизммен қатар бастапқы протестантизмнің үш негізгі бағыттарының бірі ретінде қарастырылады, оның догматикасында Рим католицизмін жеке сенім мен шіркеудің құтқарушы күші туралы протестантизм ережелері үйлеседі. Жергілікті шіркеулердің әрқайсысы тәуелсіз және өз басқаруында дербес және 38 провинцияны құрайды. Гарольд Макмиллан – британдық саясаткер-консерватор, 1957-1963 жылдары Ұлыбританияның 65-ші премьер-министрі, аттас баспаның иесі, 1924-1945 ж. авиация министрі ( Черчилль кабинетінде ), 1954-1955 ж. қорғаныс министрі, 1955 ж.
Сэр Энтони Иден отставкаға кеткеннен кейін консервативті партияның көшбасшысы болып сайланды және автоматты түрде премьер лауазымына патшайым болып тағайындалды. Ол кезде қуатты экономикалық өсім болды; 1959 жылы консерваторлар қауым палатасында едәуір көбейді, және Макмиллан сайлаушыларға үндеу жасай отырып, « Сіздерге бұрын дәл бұндай жақсы болған жоқ! » – деп, әйгілі сөзін айтты. Қатаң басшылық жасауымен әйгілі болды, оның сол әдісін кейін Тэтчер іліп әкетті. Гарольд Вильсон ( 1916-1995 ) – Ұлыбритания премьер-министрі. Оксфорд университетінде оқу үшін стипен­дия алды, оны 1937 жылы үздік бітірді. Юниверсити-колледж кеңесінің мүшесі болып сайланды. Екінші дүниежүзілік соғыс жылдарында отын және энергетика министрлігінде экономика және статистика бөлімінің бастығы болып жұмыс істеді. Кейіннен Вильсон консерватор премьер-министр Э.Хиттің саяси бағдарымен оппозицияны басқарды. Көлеңкелі үкімет – белгілі бір жағдайларда оған нақты үкіметтің өкілеттігі берілуі үшін құрылған « күтудегі үкімет ». Парламенттік мемлекеттерде оппозициялық партиялар партия ішінде көлеңкелі үкімет құрады, онда партия көшбасшылары билікке партияның келуін күтіп, алдын ала министрлік портфельдер мен лауазымдарды бөледі. Эдвард Хит ( 1915-2005 ) – Ұлыбритания премьер-министрі. Оксфорд университетінің Бейллиол колледжінде оқыды.
Соғыс жылдары әскерде қызмет етті, содан кейін шіркеу газетінде қызмет етті, банкке қызметке түсті. Еңбек министрі ( 1959-1960 ж.ж. Оның орнын М. Тэтчер басты. Джеймс Каллагэн ( 1912-2005 ) – Ұлыбритания премьер-министрі. Владислав Гомулка ( 1905-1982 ) – поляк саяси көшбасшысы. Бастауыш білім алған соң, еңбек жолын механик болып бастады. Коммунистік жұмыс топтары мен кәсіподақтардың ұйымдастырушысы болды. Мәскеу қаласында Ленин мектебінде оқыды. Неміс әскерлері Варшаваға кіргенде, Львовқа көшіп, кейіннен Қарсылық қозғалысына қатысты. Польша азат етілгеннен кейін Гомулка премьер-министрдің орынбасары ретінде Варшаваға оралды. Поляк біріккен жұмысшылар партиясының ( ПБЖП ) Бас хатшысы болды. Партиядан шығарылды, ал 1951 жылдың тамызында тұтқындалып, түрмеге қамалды. Гомулканың билікке екінші көтерілуі Сталиннің өлімінен кейін басталды. Толқулар басталды, нәтижесінде Гомулка отставкаға кетуге мәжбүр болды. Болеслав Берут, шын ата-тегі Бернацкий, лақап аты-жөні Янов­ский, Иванюк, Томаш, Беньковский, Рутковски ( 1892-1956 ) – поляк партия және мемлекет қайраткері, ПБЖП бірінші хатшысы. Шаруаның ұлы. Польшада, сондай-ақ Болгарияда, Чехословакияда және Австрияда астыртын жұмыстар жүргізді. Екінші дүниежүзілік соғыс жылдарында Белоруссияда партизан жасақтарын құрумен айналысты.
Бір мезгілде 1947 – 1952 ж.ж. Познанъдағы жұмысшылар көтерілісі. Кеңестер Одағындағы оқиғаларға байланысты поляк коммунистерінің басшылығы сенімнен үзілді-кесілді айрылды. Н.С.Хрущев КПСС XX съезінде жабық сөз сөйлеуінде Сталиннің жеке басына табынудың бетін ашты, кейін Югослав коммунистерінің көшбасшысы Иосип Броз Титомен татуласты; сонымен қоса, КСРО-да социализм құрудың әртүрлі жолдары доктринасы мойындалды. Бұл шайқалыстар рефор­мистер мен сталинистер арасындағы ПБЖП ішіндегі жікке бөлінуді тереңдетті. Ол партиядағы қиянат жасауды әшкереледі, экономиканы басқару жүйесін сынға алды, Сталин дәуіріндегі Сеймінің төрағасын отставкаға кетуге мәжбүр етті, Рокоссовский және басқа да жоғары Кеңес офицерлерін Польшаның қарулы күштеріндегі қызметтерінен алып тастады және КСРО-дан белгілі бір дәрежеде тәуелсіздікке қол жеткізді. Эдвард Герек ( 1913-2001 ) – Польшаның коммунистерінің көшбасшысы. Кейін Терек Бельгияға көшіп кетті, онда шахталарда жұмыс істеді. Екінші дүниежүзілік соғыс кезінде Бельгиядағы поляк партизан қозғалысының басшыларының бірі болды. Войцех Ярузельский билік басына келгеннен кейін үй-қамағына алынды. Саяси өмірге араласпай, провинцияда тұрып, естеліктер жазумен айналысты. Терек 2001 жылы 29-шілдеде қайтыс болды. Қатындағы ату – 1940 жылдың көктемінде КСРО ІІХК органдарының Катын орманында ( Смоленск облысы ) жүзеге асырған поляк азаматтарын жаппай атып өлтіруі ( негізінен по­ляк армиясының офицерлерін ).
Жекелеген зерттеуіпілер 1940 жылы поляктарды ату нұсқасына күмәнмен қарайды. Қазіргі уақытта бұл нұсқаны, атап айтқанда, кейбір ресейлік тарихшылар қолдайды. Яцех Куронь ( 1934-2004 ) – поляк саясаткері және мемлекет қайраткері, антикоммунисттік оппозицияның көрнекті қайраткері. Варшава университетінің тарих факультетін бітірген ( 1957 ). Демократиялық марксизм тұрғысынан, Поляк Халық Республикасындағы режимнің классикалық сипаты мен бюрократизмді сынап, « Партияға ашық хат » жазғаны үшін ( 1965; Кароль Модзелевскиймен бірге ) 3 жылға бас бостандығынан айырылды ( 1967 жылы босатылды ). Рақымшылық бойынша босатылды ( 1984 ). Ішінара еркін сайлау мен « Солидарность » жеңісіне әкелген дөңгелек үстелдің қатысушысы ( 1989 ). Сейм депутаты ( 1989-2001 ), Еңбек және әлеуметтік саясат министрі ( 1989-1990; 1992-1993 ). Халықтың өсіп келе жатқан наразылықтарын жеңе алмады, осыған байланысты, оны қатаң жүйені жақтаушы В.Ярузельский ауыстырды. Осыдан кейін Каня өзінің барлық қызметтерінен айрылып, саясаттан мәңгілікке кетті. Примас ( лат.
Войцех Витольд Ярузельский ( 1923-2014 ) – Польша коммунистерінің соңғы көшбасшысы, бұрынғы президенті ( 1989-1990 ), мемлекеттік кеңес төрағасы ( 1985-1989 ) және премьер-ми­нистр ( 1981-1989 ), Польша біріккен жұмысшы партиясының ОК-нің бірінші хатшысы ( 1981-1989 ), отставкадағы армия генералы. Польшалық Курув қыстағында дворян-помещик отбасында дүниеге келген. Ярузельскийдің ата-анасы КСРО- да қайтыс болды, ал оның өзі Қарағандыда ( Қазақстан ) көмір шахталарында мәжбүрлі жұмыстар істеді. Кеңес офицерлік училищесінде дайындықтан өтті. Поляк Әскері I армия құрамында соғысты, Варшаваны алуға қатысты. Ярузельскийдің соғыс біткенде лейтенант атағы болатын, содан кейін 1945 жылдан 1947 жылға дейін поляк ұлттық қарсылық Өлкелік Армиясымен бірге шайқастарға қатысты. Жоғарғы жаяу әскер мектебін және Польша Бас штабының Академиясын бітірген. Ярузельский жалғыз кандидат ретінде президент сайлауында жеңіске жетті. Агджа Исмаилли ила ауылында, Малатья облысында ( Түркия ) дүниеге келген. Жастай қарақшылықпен айналысып, көше бандысы құрамына кірген, контрабандист. Алты айдан кейін « Бозғұрт » тобындағы екінші тұлға Абдулла Чатлидің қолдауы арқасында, түрмеден қашып, Болгарияға кетеді. Римдегі Әулие Петр алаңымен Папа кортежінің өтуі кезінде Агджа Иоанна Павел ІІ-ні ішінен және қолынан жарақаттаған, тез арада қолға түсті.
Кейін оның өтініші бойынша Италия президенті Карло Чампи лаңкеске кешірім беріп, 2000 жылы оны Түркияға экстрадициялайды. Түркия Жоғарғы Соты, Мехмет Әли Агджиді босату туралы төменгі сатыдағы сот шешімін жойып, ол санаудағы қателіктер негізінде бостандыққа шығарылды деп санайды. Жоғарғы Соттың пікірінше, Әли Агджаның Италия абақтысында өткізген 20 жылдық түрме мерзімінің Түркияда шегерілуі мүмкін емес, өйткені, Италияда, Түркиядан тыс жерде жасаған қылмысы үшін мерзімін өтеген. ЕЛДІҢ КҮРЕС ӘФСАНАСЫ « Мемлекетті құтқару үшін бір ұлы адам болса жеткілікті » Вольтер, « Тағдыр таңдаулылары » Сіз қолыңызға журналист-саясаттанушы Сейдахмет Құттықадам жазған танымдық, тағлымдық мәні ерекше, өте өзекті кітапты ұстап отырсыз. Редакторы – Ерлан Сейтімов. Мен – әдебиетшімін, бұл кітапты мен де есім кетіп, қызыға оқып шықтым, оның әр кейіпкерінен біраз хабардар едім, өйткені солардың басым көбімен бір мезгілде, бір дәуірде өмір сүрдім және өмір сүрудемін. Кімді сөз еткен?
Міне олар – он үздік мемлекет қайраткері: жауынгер және құрылысшы Мұстафа Кемал-паша Ататүрік; соғыстан кейінгі әлемнің архитекторы Франклин Рузвельт; ғажайып жасаушы қайсар Людвиг Эрхард; қытайлық кемеңгер-реформатор Дэн Сяо­пин; америкалық президент Рональд Рейган; аңыз-адам – Нельсон Мандела; Сингапурды жаратушы Ли Куан Ю; Малайзияның бас асау өзгертушісі доктор Махатхир Мохамад; « темір » Маргарет Тэтчер; алғыр, табиғат кемел ойлы поляк Лех Валенса. Бестселлер сияқты жазылған керемет он очерк. Және әр очерк қысқаша экономикалық түсіндірмемен тұжырымдалыпты. Кітап соңында қажетті ескертпелер келтірілген, ал әр басылымға « Автордан » берілген кіріспе мақала кітаптың саяси, философиялық және дүниетанымдық ұстанымын түсіндіреді. Кітапқа арқау болған сол ұлы тұлғалар – « халық қызметшілері ». Автордың сөз түйіні осындай. Және ол мені иландырады. Кітап кейіпкерлері – сирек кездесетін дара адамдар.
Бас әріппен жазылатын тұлғалар, әртүрлі халықтардың, әртүрлі елдердің, әртүрлі тарихи жағдайлар мен болмыстардың, әртүрлі жеке адамдар даралықтар мен құмарлықтардың жарқын өкілдері, алайда оларды алаулаған бір құштарлық, бірдей биікке ұмтылыс – өз еліне, өз халқына қызмет етуге, соның игілігі үшін өзінің бар білімін, дарынын, қуатын, парасаты мен рухани күшін жұмсап, өз мемлекетін нығайтуға, өз халқын жан-жақты даму мен жайлы тұрмыс шыңына жеткізуге деген талпыныс біріктіреді. Олардың әрқайсысы өз ұстанымын айқын жеткізіп, және адам сенгісіз табандылықпен соның жолына түскен. Зер салайық: Ататүрік: « Менің өз мүдделерім бар, бірақ олардың ешқайсысының жақсы мансапқа да, ақшаға да еш қатысы жоқ. Мен мүдделерімнің жүзеге асуын өз еліме қатысты ұлы идеялар табысынан іздеймін, тек Отаныма қызмет ету ғана маған орындалған парыздың терең қанағат сезімін бере алады. Мен өз парызымды өтеймін және оған өле-өлгенше адал боламын... ». Ал мынау Рузвельттің философиялық тірегі: « Азат адамдар ғана ақиқатты іздеп, таба алады ». Эрхард жетістігінің сыры неде: « Мен ауызша да, жазбаша да әр неміске түсіндіріп, өз іс-әрекеттерімнің дұрыстығына иландырғандықтан жетістікке жеттім ».
Манделаның сенімі: « Көп нәрсе қашан істелгенше, орындалмастай көрінеді ». Бұны айтқан аңыз-адам, ғұмырының 28 жылын түрмеде өткізген. Валенса: « Біз батыл болуымыз керек, сонымен қоса, парасат-пайымымызды жоғалтуға болмайды ». Ұлы реформатор Дэн Сяопиннің әйгілі нақылсөзін еске салайын: « Мысықтың түсі қандай болса да бәрібір, бастысы – ол тышқан ауласа болды ». Олардың күресі Сейдахметтің кітабына арқау болған, он мини-портреттің әрқайсысы, – бұл сын сағатта өз елінің атынан күресу мен іс-әрекеттердің ұлы әфсанасын баяндау. Уақыт пен олардың елі осындай Әрекет жасайтын ерлерге зәру еді және соларды өмірге әкелді де. Ғасырлар бойғы аңсауларын өз Көшбасшылары жүзеге асырғанынан халық бақыты айқын көрінеді. Олардың әрқайсысы, ұлттық мүдде және Тағдыр жазуымен ( сенімді түрде немесе стихиялы, ішкі түйсігімен ), Джавахарлал Нерудің: « Еш жерде азаттыққа жеткізер жеңіл жол жоқ, жарқыраған ұмтылыс шыңымызға жеткенше біздің көбімізге ажал мен көлеңкелер алқабынан талай рет өтуге тура келеді » деген ұлы қағидатын өздерінше жетекшілікке алды десек те болады.
Осынау мемлекет қайраткерлері ерік-жігерлері мен бүкіл өмірлік ғаламат жан қуатын бойға жиюмен осынау шыңдарға жетті, оларға қайран қалған көптеген буын ұрпақтары сол үшін де алғыс айтуда. Олардың әрқайсысының ерлікке толы өмірбаяндарын айта бергің келе береді. Олар мемлекетті тиімді басқарудың көшбасшылар үшін тек жай үлгі-өнегесі емес. Олар әрбір саналы адам үшін, өз елінің әрбір азаматы үшін еліктеуге болатындай үлгі-өнеге. Және де осынау өмірлік істерден әлдебір негізгі, өздеріне тән қырларын ерекше атап өткім келеді. Сейдахметтің барлық кейіпкерлері – өте білімді, үнемі білімге ұмтылатын, елдің басты капиталы және жетістігі білім екеніне көз жеткізген және өз азаматтарының іргелі білім алуына қалтқысыз қамқорлық жасайтын зиялы адамдар. Бұл қайраткерлердің ешқайсысы, біздің елде қазіргі кезде жиі кездесетіндей, өздеріне диплом сатып алған емес. Олардың ешқайсысының билік шыңына барар жолы тегіс болтан емес. Олар өздерінің саяси өрлеу баспалдақтарында сәтсіздіктерге, құлдырауға, қиыншылықтарға аз кезіккен жоқ, түрмелерде отырды, жоқшылық пен көңіл қалу, күмәндану мен жан арпалысын бастан кешті, алайда Тағдыр жазған биік мақсаттарына қарай табанды түрде адымдады. Және сондықтан да олардың ерлікке толы өмірлері сүйсіну мен еліктеуге лайықты.
Қатаң өмір сынақтары олардың мінездерін шыңдады, мемлекет басқаруда, өз халқына қамқор болуда қайсар ерік-жігерлерін, қатаң қағидаттары мен даналықтарын қалыптастырды. Жас кезінен тәні жансызданып мүгедек болған Франклин Рузвельтті халқы қатарынан төрт мерзім АҚШ президенті етіп сайлағанын және ол замандастарын өз істерімен таңдандырып, адамзат тарихында қалғанын немесе 28 жыл бойы қатыгез түрмелердің барлық сынақтары мен азаптарына шыдаған, апартеидке қарсы тайсалмай, ымырасыз күрескен Манделаны, немесе « мәдени революция » масқарасына әбден ұшырап, карьерасы күйреген Дэн Сяопинді еске алсақ та жеткілікті. Әрине, олар орасан зор алыптар, ренессанстық тұлғалар, Рух пен Іс-әрекет алыптары және Гетенің әйгілі теңеуін қолданар болсақ, Жердегі таңдаулылар. Бірақ олар да, қазақтар айтқандай, « ет пен сүйектен жаралған » кәдімгі адамдар. Және олардың да өз өмірлері, жеке өмірлері, пендеге тән осал жақтары мен кем-кетіктері болған ( бар ). Олар жайлы да Сейдахметтің кітабында, әдептен озбай, сыпайы түрде сөз болады, әрі сонысымен оның кейіпкерлері бізге мейлінше жақын, қымбат, тартымды бола түседі. Кітаптан қандай тағлым аламыз? Кітап не үшін жазылған? Тағлымдық мәні неде? Одан не үйренеміз? Неге үндейді?
Осы сұрақтардан күллі мәселе туындайды. Тап осылардан оның өзектілігі, өткірлігі айқындалады. Өзге елдердің экономикалық ғажайыптары жайлы, халық қамын ойлап, қабырғасы қайысып, қамқор боп жүрген үздік жандардың өмір жолы жайлы айтқанда, автор үнемі туған елі – Қазақстандағы шынайы жағдайды көз алдына келтіреді де, айнаға зер сала қарап, аяусыз сұрақтар қояды. Неліктен бізде бұлай емес? Біздің неміз кем? Біз неге табиғи байлықтарымыз бен рухани күш-қуатымызға және бағзы бабалар өсиетіне сай, абырой мен ар-намысқа сүйеніп өмір сүрмейміз? Неге біздің реформаларымыздың бәрі жол ортасында қалады? Неліктен біз өтіріктен, көзбояушылықтан, даңғойлықтан, дарақылықтан, шалағайлықтан, мүлде жабайы сыбайлас жемқорлықтан, тамыр-таныстықтан және басқа да, ахалай-махалай, құдайға аян « тамашалардан » арылмаймыз? Неліктен ізгі ниеттердің көбі аяқасты болады? Неліктен ізгі ұрандар көбінесе ауаны жаңғырықтырған бос сөз боп қалады? Неліктен біз өз тәуелсіздігімізді еш сезінбейміз? Біз неге осынша көнбіс, бейғам, ынжықпыз? Неліктен нағыз азаматтық қоғам жасай алмаймыз? Үстінен тексерілетін, реттелетін біздікі демократия ма? Біздің айрықша даму жолы дегеніміз не өзі? » Автор осылар жайлы тынбай ойланады.
Оқырман да оның кітабын оқи отырып, еріксіз ойға шомады. Солардың бірі мен екенім, айтпасам да түсінікті. Осынау өзгеше кітап жауап іздеу мақсатында жазылған екен. Автор жан-тәнімен Қазақстан үшін, оның халқы үшін, біздің қазіргі халіміз бен келешегіміз үшін мазасызданады, алаңдайды. Бұл кітапты осындай сұрақтар тұрғысынан оқу керек. Басқа елдер көшбасшыларының ұлтқа қызмет етудің биік үлгісі боп жүргеніне тәнті болған автор, күйініші мен жанын ауыртқан жәйтті жайып салып, « Ататүрік болудан үміткерлерге », « Біздің солардай болуымызға не кедергі? » деп төтелей сұрақ қояды. Оның жауаптары сезімді дөп басады, аяусыз да ізгілікті наразылыққа толы. Осы жолдарды оқи отырып, оқырман: « Неге, неге бізде сондай емес? Тәуелсіздіктің қанша жылында біз неге Дэн Сяопин, Ли Куан Ю, Махатхир және басқа да со­лар сияқты кұдайдың мейірі түскен Реформаторлардың қол жеткізгендерін ( бұдан да жаман жағдайда ) істей алмаймыз? Мәселе неде? Неліктен не экономикалық, не рухани ғажайыптар болмайды? » Шектен тыс ашынған сұрақ көп. Көңілге қонымды жауап жоқ. Біздің де жауабымыз жоқ. Ал Сейдахмет кітабының кейіпкерлерінде жауаптар бар. Оларға құлақ түру керек.
Көңілге түю керек. Көзбояушылықтың немесе жапан далада Америка ашудың керегі жоқ, зейінді оқушы болуымыз керек. Эко­номист Людвиг Эрхард: халықтың тұрмыс деңгейі жоғары болған сайын, экономиканы дамыту шарттары да жақсара түседі, – деп үйретеді. Және соның бәрі негізінен нарықтың қозғаушы күштерімен реттелуі тиіс. Данышпан Дэн Сяопин ежелгі қытай философтарының рухымен: « Тастардан ұстап, өзеннен өт » деп тұжырымдайды. Осынау сан қатпарлы нақыл сөздің мағынасы қандай кең. Ал мынау Манделаның ережесі: « Заң алдында бәрі тең. Барлығын жұмыспен қамту және қамтамасыз ету. Білім мен мәдениетке барар жол барлығына ашық. Адамдарға жайлы баспана берілу керек ». Қарапайым да қолжетімді, рас емес пе? Біз де сол қағидаларды басшылыққа аламыз, тек формасын. Мазмұны жағынан көбінесе ұқсамай жатады. Ли Куан Ю Сингапурдегі сыбайлас жемқорлықты түпорнымен қалай жойды? Үш түрлі шара қолданды: Адал өмір сүру салты мен жоғары патриотизмді дәріптеу. Парақорларды қатаң жазалау, соның ішінде, табысы сай келмесе де дәулетті өмір сүріп, шалқып жүргендер жазаға тартылды. Шенеуніктердің жоғарғы жалақысы. Жалақы жыл сайын реттелді, алайда тек көбейту жағына емес. Бұны түсіндіру қажет пе?
Махатхир көшбасшы орынын алмастыратын типтер туралы ой-толғайды. Ол былай деп жазады: « Мақтансүйгіш ортанқолдау тип... өзінің маңына жағымпаздарды жинайды, бұрынғы тәжірибелерден бас тартады және барлығын керісінше істейді. Ол биліктің орасан зор жауапкершілігін ысырып қояды да тек оның игіліктерін қолданады. Нәтижесінде, сыбайлас жемқорлық пен қылмыс гүлдене бастайды ». Өте таныс әлдебіреу емес пе? Ал мынау « темір » Тэтчердің тұжырымдары: Ең басты ресурс – адам. Мемлекет тек адамдардың талантын гүлдендіретіндей жағдай жасау керек. Капитализмнің қаншалықты жақсы немесе жаман болуы, оны құрып жатқан адамдардың қаншалықты жақсы немесе жаман болуына байланысты. Осынау қағидаттардың мәніне терең үңіліп, оларды өмірге енгізу керек. He істеу керек? Бұл кітапты кім зер сала және қызыға оқуға тиісті? Менің ойымша, бірінші кезекте кім билік басында тұрса, кім мемлекетті басқарса ( немесе басқаруға араласса ), халыққа жетекшілік етіп ( немесе сондай түр көрсетсе ), елдің әл-аухатына, барлық экономикалық, әлеуметтік, саяси, мәдени, болашағына қатысты мәселелерде қамқор болатындарға керек. Яғни біздің жарылқаушыларымыз бен қамқоршыларымызға, яғни біздің жоғарғы жақтағы шенеуніктерімізге. Саясат – менің стихиям емес, оны мойындауға тиіспін.
Алайда өзім өмір сүрген жылдар мен тірліктегі тәжірибелер биігінен қарағанда, мемлекетті, елді, халықты, шаруашылықты басқару – өнердің ең жоғарғы шыңы екенін түсінетін жағдайдамын деп үміттенемін. Және баяғыда-ақ осы өнерде, Ленин айтқан « асүйдегі әйелге » орын жоғын ұққам. Мемлекет басқарушылар ( егер олар кездейсоқ « артистер » болмаса ) – Тағдырдың тандаулылары. Олар – адам тағдырына араласатын жандар. Бұнда бәрі маңызды да елеулі: генетикалық қуат, жаратылыс бейімділігі, білім, мақсат, өз миссиясын алдын ала сезу және мойындау, мінез-құлық, дарын, қуат, ұлттық дәстүрлер, ақыл, парасат, құштарлық, халыққа қызмет етуте қабілеттілік, қара басының қамын күйттемеу, қазақтар « пендешілік » деп атайтындардың бәрі-бәрінен өте керемет биік деңгейде болу. Саясаттың қулық-сұмдықсыз болмайтыны көрініп тұр. Шындығында, тек сол сәйгүліктермен алысқа шаба алмайсыз. Саясаткер – құрбандықты қажет ететін мамандық. Өкінішке орай, соны түсінуге көбінің өресі жетпейді. Осының бәрі Сейдахметтің кітабынан табылады.
Менің ақсақалдық түйсігіме сеніңіз, егер де біз осы кітапта келтірілігендерден сабақ алмасақ, онда аңсап күткен, керемет заманды көруден бізге желкеміздің шұңқырын көру оңай болар және де біз бақа-шаян, жын-шайтан жайлаған сыбайлас жемқорлықтың сасық батпағына одан әрмен батып, әлі де ұзақ уақыт ( маймыл құсап былығып ), өзіміздің сыпайы азаматтарымыздың құлағына тонналаған кеспелер іліп, сабын көпіршіктерін бұрқырата береміз. Өзі білмеу, білгеннің тілін алмау – дарақылық, ең үлкен күнә. Бұл қарқынмен алысқа бара алмайсың, көп тұра алмайсың. Ұсақ-түйек адамсымақтарды бір орыннан екіншісіне механикалық ауыстыру – мүлде реформа емес. Экономикалық және саяси барлық құрылымдарда шынайы, түбегейлі реформаларсыз ештеңе болмайды, әйтпесе, қазақтар айтқандай, жалаңаш жамбаспен мұзға отырып қаламыз. Біздің қоғам жағдайына азаматтық тұрғыда алаңдаушылықпен қарайтын, батыл да сергек журналист-сараптамашы Сейдахмет Құттықадамның тағылымдық мәні күшті кітабында бұлар жайлы біресе бүркемелеп, тұспалмен, ыммен, біресе ашықтан ашық тура маңдайға ұрғандай ғып айтылады. Елді көтеру үшін, оның айтуынша, бізге үш үлкен бәледен құтылуымыз керек – өтіріктен, сыбайлас жемқорлықтан және дарынсыздардан.
Елдің алға басуы үшін, елді аман-сақтап қалу үшін, міне осы үшеуін, айдаһардың үш басын шауып тастауымыз керек! Ал бұған не дейсіз? Бұдан артық не дей аласыз? Алатыны да, қосатыны да жоқ дегендей. Осы кітапты оқи отырып, мен үлкен ләззат алдым, сіз де сондай сезімді бастан кешерсіз деген үміттемін. Герольд БЕЛЬГЕР, жазушы БІРІНШІ БАСЫЛЫМҒА АВТОРДАН Кешегі кеңестік мемлекеттердің бәрінің күнтәртібінде әлі күнге дейін саяси және экономикалық реформаларды тиімді өткізу қажеттігі тұр. Қазақстанның алдында да бұл – мейлінше өткір мәселе. Келмеске кетіп бара жатқан кеңестік құрамында экономистер Батыстың экономикалық әулиелері – Фридрих фон Хайек, Милтон Фридмен немесе Джон Кейнстің қайсысына табыну керек деп тамақтары қарлыққанша дауласатын. Саясатшылар мен саясаттанушылар англо-саксондық немесе континентальдық саяси жүйенің артықшылығын дәлелдеу үшін бір-біріне жұдырық ала жүгіретін. Тұманды теориялар ұмыт болып, олар нақты жетістіктерімен еліктірген шығыс азиялық « жолбарыстарға », әсіресе, саясаты мен экономикасы бір-бірімен үзілмес жіптей өрілген алыстағы Жапония, Сингапур мен Малайзияға жүздерін бұрды. Алайда, « әсіреқызыл тез оңар » демекші, бастапқы қарқындары тез басылды.
Осыдан соң өздерін өздері кем тұтушылыққа толы, қиыр батыстың протестанттық еңбек этикасына, қиыр шығыстың конфуцийлік жасампаздық рухына жете алмайтындықтары туралы көңіл құлазытар әңгімелер жүрді. Қайран қаларлық жәйт, XXI ғасыр басында саяси-экономикалық мистицизм қаншалықты күшті болса, соншалықты дөрекі боп шықты. Біз Еуразия кеңістігінде әлемнің аталған бөліктеріндегілерден таланты да, еңбекқорлығы да кем емес халықтар өмір сүреді, тек оларға өз кілттерін таңдау керек деп ойлауға бейімбіз. Сәтсіздіктің себебі неде? Тақырып түпсіз, бірақ біз өз пікірімізді қысқаша жеткізуге тырысамыз. Плутарх былай деп жазды: « Мен мемлекеттік істер жайлы қамқорлықты құдықпен салыстырамын. Бастарын қатерге тігіп, ойланбастан соған ұмтылатындар қорқынышқа және құлаудан болатын ауруға кезігеді. Бірақ, ештеңеден тайсалмай, барлық жағдайда сақтық шараларымен, өздерін дайындай отырып, ақылмен кіргендердің бірден-бір мақсаты адами ізгілік жасау боп табылады ». Яғни, басқа елдердің бұрынғы бай мемлекеттік тәжірибесін, олардың көшбасшыларының дағдыларын зерделеу өз бастамаларының табысты болуының қажетті шарты саналады. Алайда, әлемдік тәжірибені пайдалану кезінде кешенді тәсіл қажет. Көшірілетін елдердің реформалары тұтас жүйе боп жүрді.
Біздің « реформаторларымыз » оны бөлшектей бөліп, өздеріне қажетті көрінген нәрселерді ғана алуға тырысты, нәтижесінде жүйе бұзылды және жұмыс істеуін доғарды. Бөтен елдер тәжірибесін өз топырағына ойсыз көшіру әрекеттері байқалды. Бұған мүлдем жол беруге болмайтын. Осынау шетелдік жаңалықтардың барлығын мемлекеттік құрылыстың жергілікті архитектурасымен біріктіру қажет еді, мұны жасау қолдан келмеді. Ең бастысы, реформаларды табысты жүргізу үшін ашықтық, бір мүддеге топтасу, сенім және « адами игілікке » ұмтылу ахуалы қажет. Өкінішке орай, олай болған жоқ. XX ғасыр саяси, әлеуметтік және экономикалық эксперименттерге толы болды, олардың кейбіреулері жан түршігерлік болды, кейбіреулері – дәрменсіз, бірақ араларында табыстысы да кездесті. Яғни, біздің алдымызда теріс, жанама және оң тәжірибенің кең көрінісі бар. Бізге қалатыны – « Болмайды! », « Абайлаңыз! » және « Рұқсат! » – деген тиісті белгілерді қою және жергілікті жер-жағдайын ескере отырып, қажет бағытта қозғалу ғана. Енді көшбасшы тұлғасына көңіл аударайық. XX ғасырда мемлекет басшыларының екі түрі басым болды. Бірінші – Уинстон Черчилль, Шарль де Голль, Иосиф Сталин, Махатма Ганди, Мао Цзэдун, Фидель Кастро сияқты ұлт көсемдері.
Белгілі бір мағынада бұл көшбасшылар, тіпті олардың ең ұлылары да, өздері уағыздайтын либерализм, коммунизм, ұлтшылдық, секілді қарама-қайшы идеяларға қарамастан – фанатиктер болды. Және олардың типтері біз үшін өте қолайлы емес. Черчилль мен де Голль өз халқын « қауіпті аймақтан » шығарғаннан кейін, олардың қызметтерінен бас тартуы бекер емес. Екінші – « халық қызметшілері »: Франклин Рузвельт, Мұстафа Ататүрік, Людвиг Эрхард, Ли Куан Ю, Махатхир Мо­хамад, Дэн Сяопин, Маргарет Тэтчер, Нельсон Мандела, Лех Валенса және Рональд Рейган. Бұл типтегілер қазіргі уақыт рухына және көсемдерден шаршаған біздің қоғамымызға барынша сәйкес келеді. Сондықтан біз осы топқа назар аударғымыз келеді, оның үстіне, рәміздік іріктеуге бес батыстық және бес шығыстық көшбасшылар өкілдері алынғаны мейлінше салиқалы. Әрине, көшбасшылардың екі тобы арасында шыңырау жатқан жоқ, әйтеуір бірдеңелерінде ұқсастықтар да бар, дегенмен олардың типологиялық айырмашылығы айқын. Тек қана Ататүріктің бірінші топқа бейім екені анық еді. Бірақ біз оны екінші топқа мынадай себеппен енгіздік. Біздің көзқарасымызша, бұл топтың тәжірибесі Орталық Азия үшін маңызды, өйткені мұндағы бес жаңа егеменді мемлекеттің төртеуі түркілік еді.
Осыдан Ұлы түркі мемлекетінің негізін қалаушы-әкенің тәжірибесі ерекше қызығушылық тудырары күмәнсіз. Онына да түгел өздері басқарған мемлекет мүдделері тұрғысынан қарадым. Өйткені олардың әрқайсысы ұлттық мүдделерді берік және дәйекті түрде қорғағандықтан тарихқа енді. Менің ойымша, бұл сипаттамаларда қаһармандықтың белгілі бір элементі бар, ол ( мөлшерден аспаса ) жертабандап жатқан уақытымызда өте қажет. Ұсынылған шағын портреттер, әрине, терең ғылыми сипаттамаларды талап етпейді. Бұл эскиздер әрқайсысы жалпы Реформатордың жинақталған бейнесін көрсететін үлкен суреттің бір кішкене бөлігі ғана. Егер реформаторлық сабақтар біреуді қызықтырса, қуаныштымын, Вольтер былай депті: « Мемлекетті құтқару үшін Бір ұлы адам болса жеткілікті ». Біздің қазіргі заманымызда тек ұлы және прогрессивті Реформатор ғана құтқаруы мүмкін. Кіріспе ретінде қысқаша айтқым келгені, міне, осы, қалғанын кітаптан өздеріңіз оқисыздар. ЭСИН-ОА кеңесшісі Бақыт Қайрақбайға аталған мемлекеттерде жүргізіліп жатқан реформалардың экономикалық мәнін ашатын мақалаларға түсініктеме бергені үшін алғысымды білдіремін. Сондай-ақ, осы кітапты жазу идеясы үшін ЭСИН-ОА атқарушы директоры Айтолқын Құрмановаға және бастапқы материалдарды жинауға көмектескен оның әріптестеріне шын жүректен алғысымды білдіргім келеді. Сейдахмет Құттықадам ҮШІНШІ БАСЫЛЫМҒА АВТОРДАН Бұл кітаптың екі басылымы тез таралды.
Ал оқырмандардың сұранысы азаймады, сондықтан үшінші басылымды мейлінше көп таралыммен шығаруға шешім қабылданды. Кітаптың негізгі мазмұны сақталды, бірақ бірінші басылымнан бері 8 жылдан астам уақыт өтті және менің бірнеше кейіпкерім – Маргарет Тэтчер, Ли Куан Ю және Нельсон Мандела бұл өмірден кетті. Сондықтан, мен олардың соңғы күндері туралы біраз қосымша жаздым. Алған әсерлеріммен, мен Валенса туралы эссені толықтырдым. Сонымен бітті. Егер осы кітабым саясаткерлерге, саясаттанушыларға, қоғам қайраткерлеріне және саясатқа қызығушылық танытатын барлық адамға қиын жағдайларда осы әлемнің ұлы мемлекеттерін басқару әдістерін тануға көмектесетін болса, мен қуаныштымын. Кітаптың қайта басылуына қамқорлық жасаған Арзыгүл Азмұқановаға үлкен алғысымды білдіремін.
