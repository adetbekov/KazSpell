Жарық болсын Мен сені халықтарға сәуле шашсын деп жараттым, жердің қиыр шетіндегілерге дейін Менің құтқаруым болсын. Артқы орындықта ұйықтап жатқан сәбиіме бұрылып қарадым да, денемді үрей биледі. Жұрттың бәрі ХАМАС-пен арада басталғалы тұрған соғыс туралы ғана айтып жүргеніне бірнеше апта болды. Израиль Газадағы ислам жасақтарына қарсы әскери операцияны бастаған. Жарғысында Израильді « құртып », оның орнына ислам теократиялық мемлекетін орнатамыз деп жазылған ХАМАС Мысырдан қару-жарақ пен материалдарды жер асты туннелі арқылы әкелетін. Кешкі алты жарым шамасында ағаш көмкерген тыныш көшемен үйге келдім де, ұлым Оренді жатқыздым. Содан кейін күттім. Көп ұзамай-ақ әуе дабылы ойнап шыға келді. ХАМАС шекараның арғы бетінен зымыран ата бастады. Сол түні қарулы топ бір кездері көп адам осы екі үлкен қалаға ХАМАС зымырандары жете алмайды деп ойлайтын Тел-Авив пен Иерусалемге қарай біршама М-75 зымыранын атты. Ұлымды төрт қабат төмендегі бомбапанаға көтеріп апара жатқанда, оның қорқып қалғанын байқадым. Израиль мен Газадағы өзге балалар үрейленіп отырғаны көз алдыма келді. Бірнеше минуттан кейін екі мәрте гүрс ете түскен дыбысты естідік те, жоғары шыққан қауіпсіз екенін түсіндік. Израильдің « Темір күмбез » зымыраннан қорғану жүйесі ХАМАС зымырандарын қағып түсірді.
Содан кейінгі жеті апта бойы сирена сыңсыған сайын осы схема қайталанды да отырды. Қорқыныш сейілмесе де, бүкіл Израиль сияқты менің отбасым да « Темір күмбезді » арқа тұттық. Мен осы технологияға тәнті болдым. Ол Израильді Таяу Шығысты жайлаған хаос пен қантөгіс алаңына айналып кетуден сақтап тұрды. Ислам мемлекеті Ирак пен Сирияда үлкен территорияларды иеленіп, өзге дінді ұстанатындарды жаппай зорлап, өлтіріп жатыр; Асад режимі өз халқын баррель бомбасы мен химиялық қарумен қырып жатыр, ал миллиондаған босқын бас сауғалап Түркия, Иордания мен Ливияға кетті. Мысырдағы Синай түбегінде де ислам жасақтары қанды бүлік шығарып жатқан еді. Бұл бір ауыр жағдай болатын. Менің қатарым Таяу Шығыста бейбітшілік орнағанын көреді деп ойлаушы едім. Магистратурада ислам тарихы мен араб тілін оқыдым, Каирге бардым. Осы өңірдегі өзгерістерге куә болармын деп үміт етіп көп саяхаттадым. Бірақ бұл өңір тұрғындары өмірі бітпес зорлық-зомбылықтан зәрезап болған еді. Ажалға қарсы тұруға бағытталған израильдік инновация жалғыз « Темір күмбез » емесіне көзім жетті. Әлемдегі мамыражай күйді қалыптастыруға нақты үлес қосып жатқан өзге инновацияларды кездейсоқ байқап қалдым.
Зымыран құлауы, жол-көлік апаты болсын немесе біреудің жүрегі ұстап қалған оқыс жағдайдан кейін әп-сәтте төтенше жағдай құтқарушысы смартфонындағы Uber сияқты қосымшаның жол көрсетуімен өзі жедел жәрдем, өзі мотоциклге ( амбуцикл деп аталатын ) мініп келе қалатын. Менің Иерусалимдегі бағбаным тамшылатқыш арнайы жүйені қолданатынын айтқан еді. Әлемдегі ең маңызды ресурстардың бірі – суды сақтауға және өсіп келе жатқан халыққа тамақ табуға мүмкіндік беретін осы технологияны әлемнің көп еліндегі фермерлер қолданатын болыпты. Бір әріптесіме Паркинсон ауруы диагнозы қойылып, оған көмектесу үшін миына терең стимуляция жасала бастады. Стимуляция құралын Назареттегі ерлі-зайыпты арабтар Имад пен Риим Юнис отбасы жасап шығарғанын естіп білдім. Олардың инновациясы миға операция жасау ісінде революция жасады. GPS жүйесі элект­род құралын мидың зақымдалған бөлігіне дәл бағыттап, хирургтың түрлі психиатриялық дертті емдеуіне көмектеседі. Осы хикаялар өңірді жайлап келе жатқан түнекті көктей өткен үміт сәулесі сияқты. Мен Израильдің осы шабыт беретін тұсына жақын болғым келді. Үлкенді-кішілі қиындықты еңсерумен айналысатын, әлемдегі миллиондаған, тіпті миллиардтаған адамның өмірін жақсартып жатқан әлеуметтік инноваторларды іздестіруге кірістім.
Өзгелер сияқты мен де Израильде туған керемет инновацияларды білетінмін және Израильдің экономикалық жетістікке жетуі сипатталған Дан Сенор мен Шоул Зингердің « Стартап елі » деген тамаша кітабын оқығанмын. Бірақ мен израильдік инно­вация рухы Израильден тысқары жерлерде әлемнің ең күрделі әлеуметтік проблемаларын шешіп жатқанын аңғара қоймаппын. Израиль жай ғана « стартап елі » емесін жылдам аңғардым. Әлемдегі ең үлкен қиындықтарды еңсерудегі оның рөлі аса үлкен еді. Бұған осыншалықты толқимын деп ойламаппын. Бірақ қатты толқыдым. Келешек басқаша болуы мүмкін екенін « кишкесім » мен ( идиш тілінде « ішек » ) сезе бастадым. Сөйтіп жүріп елдегі хай-тек революциясы аталарының бірі Иосси Вардимен жолықтым. Маусым айында ол мені жыл сайын өтетін Kinnernet шарасына шақырды. Технологиялық кәсіпкерлердің бұл жиыны Израиль еврейлері, христиандары мен мұсылмандары, соның ішінде Батыс жағалаудағы палестиналықтардың да басын қосумен аты шыққан. Мен де « иә » дей қалдым. Назареттегі Сейнт Габриель қонақ үйіне енгенде « Жұлдыздар соғысы » фильміндегі барға кіріп кеткендей сезіндім. Бір жерден Жабба Хатт шыға келердей көрінді. Одан кейінгі күндері Израильдің және әлемнің озық ойлы адамдарымен кездесіп, Израильден шығып жатқан өзге де инновацияларды көрдім.
Көбірек қаза түсіп, әлеуметтік инновация неліктен осыншалық көп орын алып келе жатқанын анықтағанды жөн көрдім. Ел ішін аралай бастадым. Кәсіпкерлермен кеңседе, саябақтағы сәкіде және кейде үйінде де кездестім. Микел Ревел маңдайға эксперимент жасап отырып шашыраңқы склерозды жақсы емдейтін дәрілердің бірі « Ребиф » препаратын қандай жаңа тәсілмен ойлап тапқанын қонақ бөлмесінде отырып айтты. Жарақат алғанда аққан қанды лезде тоқтатып, инфекцияның алдын алатын Emergency Bandage деп аталатын бірегей өмір сақтау өнімін жасап шығарған Бернард Бар-Натанмен бірге пицца жедім. Сал болып қалған адамның жүріп кетуіне септесетін экзоқаңқаны жасаған Амит Гоффермен кездесу үшін Израильдің солтүстігіне бардым. Шломо Наварро дәу итін жетелеп, мені жертөледегі кеңсесіне бастап барып, « Астық пілләсі » туралы ой дәл қалай келгенін айтып берді. Бұл алып қапқа дәнді дақылды салғанда, тіпті зиянкес жәндіктер түсіп кетсе де, улы химикаттарсыз-ақ өздері өліп қалады. Сөйтіп астықты аман сақтап, әлемдегі аштыққа қарсы үлкен рөл ойнайды. Инноваторлармен кездескен сайын, бұл адамдар соғыстан қорқып емес, үміт пен оптимизм бар жерде өмір сүріп жатқанын аңғардым. Олар бомба мен оқтан үрейленбей, әлемді жақсырақ орын ете түсетін нәрселерді ойлап тауып жатты.
Жасыл линия, яғни Израиль мен оның араб көршілері арасында соғысты тоқтату туралы 1949 жылы бекітілген шекараны кесіп өту мүмкіндігін де пайдаландым. Онда Палестина территорияларындағы стартап ахуалын көзбен көріп білдім. Израильдіктер мен палестиналықтар жер дауы, су құқығы, босқындар мен өзге де күрделі мәселелер бойынша дүрдараз; бейбітшілік орнарына сенетіндер аз. Бірақ мен тілдескен көп кәсіпкер ата-бабасынан бері соғысып келе жатқан екі топ арасына иннова­ция мықты көпір бола алады деген пікірінен айнымаған. Анда-санда жаңалық көріп қалсаңыз, Израильдегі күнделікті өмірде қырып-жою, өзін-өзі жару, пышақтап кету, көлікпен қасақана адам қағып кетуден өзге ештеңе жоқ деп ойлап қалуыңыз мүмкін. Бұл ел көресін көрген. Дегенмен өзге Израиль де бар. Әлемдегі ең өзекті он проблеманы қарастырсаңыз, оны еңсеруге тырысып жүрген бір израильдік болары анық. XX ғасырдың басында британ жазушысы Д.К.Честертон Америка « жаны шіркеуге байланған ел » деп жазды. Оның айтпағы: американизмнің өзі – дін. Америка Құрама Штаттары өз діні, наным жүйесі мен Конституция мен Тәуелсіздік декларациясы түріндегі қасиетті кітаптары бар және америкалық арманға құлай сенетін ел.
Мен Израиль де жаны синагогаға байланған ел екенін байқадым, онда еврей пайғамбарлары туралы аңыздар саналы түрде болса да, түпсанада болса да инновацияның елеулі мәдениетін қалыптастырды. Бұл инновациялары көбіне әлемнің ең қиын проблемаларын шешуге бағытталған. Еврей мистикалық дәстүрі бойынша, Құдай әлемді жаратып жатқанда, демін бір шығарғанда осы ғажайып әлем тұрған кеңістік пайда болды. Ал Құдай « жарық болсын » деді де жерге өзі жаратқан қараңғыны сейілту үшін жарқыраған он көзе жіберді. Ыдыстар сол қалпында тұрса, әлемде мін болмас еді. Алайда Құдайдың құдіреті тым күшті еді. Ол көзелерді сындырып, жарық ұшқындары шашылып кетті. Олардың басым бөлігі Израиль жеріне түсті. Иудаизмде біздің адам баласы ретіндегі мұратымыз – Құдайдың сынған көзелерін қалпына келтіріп, әлемді жақсырақ мекен ету үшін мейлінше көп ұшқын жинау делінген. Бірақ оны қалай жасаймыз? Әлемнің әр еліндегі еврейлер оны игі іс, қайырымдылық жасау және қоршаған ортаны қорғау деп біледі. Ал оны әлемді технология мен инновация арқылы жетілдіре түсу деп түсінетіндер қатары Израильде артып келеді. Сал болған бір адам қайтадан аяқ баса алатын болса, содан кейін ешкім арбаға таңылып қалуға мәжбүр болмас.
Аш бір адамның аузы асқа тисе, әлемдегі ашаршылықты жоя алуымыз мүмкін. Бұл кітап Израильдің әлемді жақсырақ мекен ету үшін қазір не істеп жатқанын және осы елдің әлемге әсерін көрсетеді. Сонымен қатар онда Израиль келешекте не істей алатыны меңзелген. Қазіргі жағдайының өзінде әлемге осыншалықты үлес қосып отырғанын ескерсек, соғысқа араласып, үнемі өзін және шекарасын қорғауға мәжбүр болмағанда, бұл ел қандай болмағын елестетіп көріңіз. Израиль мемлекетін жан-жақты ашып көрсететін бір де бір кітап жоқ. Бірақ бұл елде дін, ақша не дәулетке ұмтылысы емес, адамды ажалдан арашалап қалып, әлемді жақсырақ мекен ету тілегі ортақ айрықша инноваторлар бар екенін теріске шығаратындар да жоқ. Осы кітапта сипатталған және кітапқа енбей қалған инноваторлар әлемнің жоғын түгендеу үшін азаттық, бейбітшілік пен әлеуметтік әділдікті қорғайды. Ғажайыптар Библияда жазылған. Дегенмен үмітсіз адамның өмірін өзгертуге біреу көмектескенде ғажайып әлі де жалғасып келе жатқанын осы кітап көрсетеді. Заманауи ғажайыпқа ұмтылу көптің көкейіндегі ой. Оған ешбір елдің эксклюзив құқығы жоқ, бірақ Жерорта теңізі жағалауындағы Нью-Джерси штатының аумағындай ғана осы елде ғажайыпқа ұмтылыстың тамыры тереңге кеткен. Кейінгі жылдары израильдік технологиялар туралы таңдай қақтырарлық бірталай кітап жазылды.
Елде табиғи ресурс тапшы, халық саны аз, жауы көп. Алайда Израильде құрылған стартап компаниялар саны Канада, Үндістан, Жапония, Корея мен Ұлыбритания көрсеткіштерін қосып санағандағыдан артық. Солтүстік Американы есепке алмасақ, NASDAQ биржасына шыққан компаниялары саны жөнінен де алда. Жалпы ішкі өнім үлесі тұрғысынан алғанда, оның Экономикалық ынтымақтастық және даму ұйымындағы ( OECD ) венчур капиталы мөлшері де ең жоғары. Сет Сигелдің « Су болсын » кітабы оқырманды баурап әкетіп, ел аумағының жартысынан көбі шөлейт жер болғанына қарамастан, Израильдің су тұрғысында әлеуетті мемлекетке айналу жолын түсіндіреді. Ал Яаков Катц пен Амир Бохботтың « Қару сиқыршылары » кітабында Израильдің кейінгі жетпіс жылда Джеймс Бонд қаруларына ұқсас қару-жарақтар легін жасап шығаруы сол істің бел ортасында жүрген адам көзқарасымен баяндалған. Осы кітаптардың әрқайсы израильдік технологияның бір қырына зейін қойған. Бұл – израильдік инновацияның әлемдегі миллиардтаған адамның өмірін жақсартуы мен израильдік тапқырлықтың ашты тойдырып, ауруды емдеп, үйсізге баспана бергенін көрсететін жиынтық әңгіме.
Ресми тұлғалар, заң шығарушылар, инженерлер, дәрігерлер, заңгерлер, банкирлер, көмек көрсету ұйымдары қызметкерлері мен өзге де көптеген маман үлкенді-кішілі проблеманы шешкенде Израиль тәжірибесіне қарауға тиіс, сонда олар не көкейіндегі сұрақтың бұрыннан бар шешімін табады, не жаңа шешім қолданады. Әлем елдері Израильдің инновациялық « құпия тұздығын » өз халқы мен экономикасына қолдануға тырысқанда, олар бағдар беретін қағида ретінде Израиль мәдениетінің түптамырына үңілуі керек. Қараңғылық шамадан тыс көп әлемнің осы аймағында бұл әңгімелер – жарық сәулесі. I БӨЛІМ. Рухани жанды ел 1-ТАРАУ. Израильдік ДНК Өзім үшін мен істемесем, мен үшін кім істейді? Бірақ өзім үшін істесем, мен кім болғаным? Қазір істемегенде, қашан істеймін? Израильдің солтүстігіндегі конфе­ренция кезінде екеуміздің әңгімеміз жараса кетті де, соңғы күні мен оған Тел-Авивке менің көлігіммен бірге қайтайық деп ұсындым, оны жақсырақ танығым келді. Көлікте келе жатқанда ол әңгімесін айтты, естігенімнен шок болғаным сонша жол апатына ұшыраудан қорқып отырдым. Дәрігерлер оған жақсы жаңалық та, жаман жаңалық та айтты: апат пәлендей физикалық зақым келтірмепті, бірақ оның миынан ісік табылған.
Дәрігер оған жақсы болған күннің өзінде денесінің бір жағы сал болып қалатынын және елеулі психикалық ауру зардабын шегетінін айтты. Йарон қапаланса да, бұл тығырықтан шығар жол табуы керегін білді. Ең қиыны жақындарымның бәрі мені есінен адасып барады деп ойлады ». Йарон тамақ рационын жақсартып, кофені азырақ ішіп, түнде төрт сағат қана ұйықтайтын болды, себебі « ұйқы уақытты текке жоғалту еді ». Ісігі өсе берді, дәрігерлердің қолынан келер шара қалмады. Миға операция жасайтын хирургтар қолданатын құралдар тым үлкен екені проблема тудырды. Йарон ондай техноло­гияны алдағы бес жылда біреу жасап шығарар дегенді естіді. Соншалықты ұзақ уақыты болмасын ойлаған ол бір шешімге келді. Ол Visionsense деген компания ашып, жәндік көзі құрылымына сай жасалған операциялық жүйе әзірлеуге он жылдай уақытын жұмсады. Ол жеке басына түскен үлкен қиындыққа мойымай, тамаша инновация ойлап тапты, бұл құрал өзге де адамдардың ауруға бой бермеуіне көмектеседі. Менің сезуімше, оны жетелеген жеке басының мінезі емес, одан гөрі ауқымдырақ, израильдікке тән қасиет. Қайран қалғаным да осы: осындай кішкентай ғана ел қара түнекті ысырып әлемді жарық ете түсу қажеттігін терең сезінетін елге қалай айналды?
Халықтарға нұр шашу Израильдің инновациядағы жетістігінің сыры бірнеше факторда жатыр, соның бірі – үстем күшке күмән келтіру мен оның тұғырын шайқау және айдан анық көрінген жайтқа құлдық ұра қоймауға ынталандыратын діни мәдениет. Бұл ел этностық, саяси және діни әралуандығын әспеттейді және зайырлы институттарды қатты құрметтейді. Хуцпа, міндетті әскери қызмет, танымал университеттер, үлкен үкімет пен табиғи ресурстар тапшылығы сынды өзге факторлардың басын қоссаңыз, құртақандай Израиль технология локомотивіне қалай айналғаны түсінікті болады. Бірақ Израильдегі көп технологиялық компания иелерін байытып, өмірімізді қолайлы етіп қана қоймай, бүкіл әлемді жақсырақ ете түсуге тырысады. Инноваторлардан әлеуметтік проблемамен айналысуға неліктен құштар екенін сұрағанымда әртүрлі жауап алдым. Көбіне кәсіпкер өзіне шабыт берген отбасы мүшесі – анасы, әкесі немесе жарын мысалға келтірді. Бірақ мен қазбалай түскенде, көп инно­ватор израильдік немесе еврей мәдениетінен мотивация алатынын ашып айтты. Амбуциклді ойлап тапқан және United Hatzalah төтенше дәрігерлік көмек командасының негізін қалаушы Ели Беер әкесі әрдайым « дұрыс адам болу және игі іс істеудің » маңызын айтып өткенін еске алды. Советтік еврейлердің Израильге эмиграция жасауына ақша табу үшін әкесі екеуі АҚШ-қа барғаны есінде. Бұл топқа 1970-1980 жылдарға дейін КСРО-дан кетуге рұқсат берілмеген еді.
Бұл құндылықтар маңызын ол туған жері Түркиядағы еврей мектебінде және сионист жастар қозғалысында бойына сіңірген. Emergency Bandage пакетін жасап шығарған Бернард Бар-Натан игі іс істеуді холокосттан аман қалған ата-анасынан үйренген. Осы еврей құндылықтары израильдік мәдениетте қаншалықты кең және еркін тарағаны және күшейе түскені мені таңқалдырды. Бұл ойды бәрінен жақсы жеткізген Alpha Omega Израильдегі ең ірі араб хайтек компаниясының тең құрылтайшысы Риим Юнис болса керек. ЕВРЕЙЛЕРГЕ АРНАЛҒАН... ПРОТЕСТАНТТЫҚ ЕҢБЕК ЭТИКАСЫ СИЯҚТЫ Ортағасырдан, мүмкін одан ертеректен бері еврейлер Алейну дұғасын күніне үш рет оқиды. Өзге жәйттермен қатар бұл дұға бізге әлемді жетілдіре түсуді нұсқайды. Бұл ұғым көне еврей тілінде тиккун олам делінеді. Біз Құдаймен серіктес екенімізге сенеміз, әлемде мораль мен әділдік орнату жауапкершілігі біздің де мойнымызда. Б.з. II ғасыр шамасында жазылған раввинистік ілімнің классикасы Мишнада тиккун олам жайында он мәрте айтылып өткен, әлемді жетілдіру мақсатында әлсіздер мен кемкетікке қорған болуды міндеттейді. Ал Исайия пайғамбар еврей халқын « барлық халықтарға сәуле » болуға үндейді ( 42:6 ). Өзгелерге көмектесуге қатысты еврей ұлағаты б.з. II және III ғғ.
Кеңінен тараған екі ұран: Тарфон раввинің « Тапсырманы аяқтауға міндетті емессің, бірақ одан бас тартуға да қақың жоқ » деген сөзі мен Хиллел раввиннің « Өзім үшін мен істемесем, мен үшін кім істейді? Бірақ өзім үшін істесем, мен кім болғаным? Қазір істемегенде, қашан істеймін? » деген сұрақтар легі. Бүкіл еврей ілімінің қазығы күнделікті күйбең тірлік деңгейін көтеріп, қасиетті әрекетке айналдыру болса керек. Бір үзім тамақ жер алдында, жуыну бөлмесіне кірерде, кез келген көңілді және қайғылы шарада тақуа Құдай мен оның түрлі жаратылыстарын мадақтайтын дұға оқиды. Шаббат, яғни сенбі күні бірден шырақтар жағылып, рухани әлем мен дүниенің, жарық пен қараңғының арасын ашып көрсететін Әлем билеушісіне мадақ айтылады. Иудаизмде біз, адамдар әлемді қалыптастыру мен жетілдіре түсуде Құдайдың серіктесі екеніміз басты тақырып, бұл дәстүр сионизмге әсер етті. Еврей философтары ішіндегі ең маңыздыларының бірі Моше бен Маймон раввин ( Маймонид немесе Рамбам деген атпен де танылған ) қайырымдылық жасаудың сегіз деңгейі барын жазған, ең жоғарғыларының бірі қайырымдылықты жасырын жасау, ең төменгісі – амалсыздан жасау.
Осы кітапта жазылған израильдік инноваторлар мотивациясы да әртүрлі, біреу ақша тапқысы келсе, өзгесі игі іс жасағысы келген. Бірақ олардың әрқайсы көп адам өміріне елеулі әсер ету арқылы қайырымдылық жасады. Хемптонда Атлант мұхитына қарап отырғанымызда, Йосси Варди Израиль « тек әулиелер мен мейірімді адамдар ғана тұратын ел емес » деп сыпайылап айтса да, еврей мәдениеті « асқақ мән іздеген адамдар елін » қалыптастарғаны анық. Израильдің негізін қалаушылардың көбіне осы діни ілімдер шабыт берген. Олардың ішіндегі ең бастысы елдің алғашқы премьер-министрі Давид Бен-Гурион. Бүкіл Таяу Шығысты жақсартуға үлесін қосуға Израиль мемлекеті әзір ». Израильдің ұлттық рәмізі библиялық жеті шырақ менора Израильдің жарық көзі болу ниетін білдіреді. Соғыс кезіндегі жайттарды ( және қазір де Израиль, Батыс жағалау мен Газада жалғасып жатқан қантөгісті ) білетін көп адамға Қарияның ( Бен-Гурионды жұрт осылай да атаған ) сөздері қазір ирония сияқты немесе орынсыз көрінуі мүмкін. Бірақ Бен Гурион шынайы ойын айтты, оның сөздері сионизмнің байырдан келе жатқан дәстүріне сай. Одан елу жыл бұрын 1896 жылы қазіргі сионизм негізін қалаған Герцл заманауи еврей мемлекетіне қатысты көзқарасын жазғанда осы идеяны қозғай кетті.
Оның трактатының темірқазығы Der Judenstaat ( Еврей мемлекеті ) бөлімінде әлеуметтік өзгеріске ұмтылған сионистер жайы қамтылған: « Біз не істесек те [ еврей мемлекетінде ] бүкіл адамзаттың игілігіне пайдасы тиетін іс істейміз ». Бірнеше жылдан кейін жазылған, заманауи саяси сионизм негізін қалыптастырушы құжат іспетті Altneuland романында Герцл әлгі ойды жаңғыртқан: « Еврейлер құтқарылғанын көргеннен кейін африкалықтар да құтқарылуына көмектескім келеді ». Мемлекет құрылғалы бергі жетпіс жылда Израильдің алдынан қиындықтар шықты: он жыл сайын бір соғыс болды, дипломатиялық және экономикалық жағынан оқшауланып қалды және әлемнің түкпір-түкпірінен миллиондаған репатриант келіп жатқандықтан, халық саны күрт өсті. Оға қоса Палестинадағы арабтарға қатысты ұстанымына орай Израиль төпелеген сын астында қалды. Бірақ кемшіліктерінің бәріне қарамастан, жас мемлекеттің саяси, экономикалық және моральдық көшбасшылығы оның тар шекарасынан тысқары сәуле шашып тұр. Әлемді жетілдіру Израильдегі көп адам үшін медициналық түйткілдерді шешу, қоршаған ортаны қорғау және әлеуметтік белсенділікке атсалысу деген сөз. АҚШ-қа әу баста көшіп келгендер арасында тамыр жайған протестанттық еңбек этикасы Америка мәдениетіне сіңгені сияқты, Израильдің негізін қалаушы аталар мен олардың алдындағы бабалар рухы елдің көп этносты қоғамына терең әсер етті.
Иудазим, христиандық және исламды ұстанатын дәрігер, ғалым, агроном, ботаник және инженер сынды осы кітапта жазылған израильдіктерге әлемді жетілдіре түсу деген ниетінен туындаған мақсат немесе Израиль қоғамына тән креатив рухтың жанама өнімі. Израильдің әлемді жетілдіре түсуі деген – әлемнің үлкен проблемаларын шешуден мойымай, сағы сынбаған жекелеген адамдардың жекелеген инновацияларының мозаикасы. Еврейлер бей-жай қала алмайды Бір жанды аман алып қалған адам бүкіл әлемді құтқарған болып саналады. Жүргізуші рациямен ақырын сөйлесті де, оны өшіріп қойды. Сарбаздар түн суығына сүңгіп кетті. Олардың бесеуі шекараға қарай жер бауырлай жөнелді. Шекараның арғы бетінде жаралы жігіт жатыр, қансырап жатқан оны алабажақ көрпеге орап қойыпты. Офицерлердің бірі кедергіні ашып, жігітті шекараның Израиль жағына сүйреп әкелді. Жігіт жиырма жастарда екен, Голан жотасында кетіп бара жатқанда іші мен бауырына оқ тиген. Израильдік дәрігер жігіттің тамырына тамызғы инесін енгізген сон, сарбаздар оны зембілге салып алды. Олар жылдам Израильдің дала госпиталіне беттеді. Сарбаздар құтқарған жігіт израильдік емес. Ол еврей емес. Ол сириялық әскери, билік оппозициясының мүшесі сияқты. Тіпті Әл-Қаиданың сириялық бөлімшесі Джабхат-ан-Нусра мүшесі де болуы мүмкін.
Бұл ұйым БҰҰ бейбітшілік жасақтарын ұрлап әкетіп, христиандарды қырған. Сонда да олар оны құтқарып, дәрігерлік көмек көрсетті. Жиһадшылар да, бейбіт тұрғындар да қас жауы Израильден пана сұрайды. Шекарадан өткен әйелдер, балалар, қарттар мен жиһадшылардың бәріне еш уәжсіз медициналық көмек көрсетіледі. Бірақ Израиль сириялықтарға ғана көмектесіп қойған жоқ, өзге елдермен қатар Армения, Аргентина, Қырғызстан, Мексика, Руанда мен Түркияға көмек делегацияларын жіберді. Көмек миссияларының себептері әртүрлі: кейбірінікі прагматикалық, кейбірінікі – идеалистік. Бірақ оның бәрі дерлік халықтарға жарық сыйлау миссиясы, әлемді жақсарта түсу және осындай көмек жоқ кезде төнетін қараңғымен күреске сүйенеді. Израильдің негізін қалаушылардың көбі холокост пен басып жаншу түндерін бастан өткерген. Кнессет мүшесі Исаак Херцог бірдей былай деді: « Әлем үнсіз қалғанын сезсе де... еврейлер бей-жай қала алмайды ». Дос табу және адамдарға әсер ету Израиль тәуелсіздік алғаннан кейінгі алғашқы он жыл буыны қатпаған жас мемлекетке айырықша қиын тиді. Айнала анталаған жаудың ортасындағы, табиғи ресурстары жоқ және азық-түлік тапшы елге жүздеген мың иммигрант келе бастады. Сол кездің өзінде Израиль әлемдегі өзге елдерге көмектесетін мемлекеттік агенттік құрды.
Бұл шешім сыпайылап айтқанда аңғалдық, түйреп айтқанда ел ішіндегі халыққа кесірін тигізетіндей көрінуі мүмкін. Израильдің алғашқы премьер-министрі Бен-Гурион мен төртінші премьері Голда Мейердің баяндамалары мен мемуарларын мұқият оқығанда, елдің мұндай шешімі озық ойлы мүдде мен идеализм тоғысында туғаны байқалады. Сыншылар қиын-қыстау жағдайдағы елге жақсы PR мен халықаралық қолдау керек дегенді жиі айтады. Бұл рас. Дегенмен Мейердің « Израильдің сыртқы көмек бағдарламасы лейбористік сионизм мен иудазим өзегінде жатқан әлеуметтік әділдік, қайта құрау мен қалпына келтіруге бағытталған ұмтылысты көрсетеді. Бұл – біздің ең құнды төл дәстүріміздің жалғасы және байырдан келе жатқан терең инстинктіміз көрінісі » дегені де рас. Өткен ғасырдың 50-жылдарының ортасында болған екі оқиға қос лидердің шамына тиіп, елдің саяси басшылығының халықаралық көмек ісіне атсалысуына түрткі болды. Иерусалимдегі премьер-министр кеңсесінде әрі-бері жүрген Бен-Гурион әлемнің түкпір-түкпіріндегі елшілеріне пәрмен беріп жатты. Мақсат экономикалық ынтымақтастықты ілгерілетіп, отарлауға қарсы шығу еді. Қатысушылар Палестина мәселесіне қолдау білдіріп, Израильдің қиын жағдайын ауызға да алмады. Бұл Иерусалим дипломаттарына соққы болып тиді. Израиль « әлгі « клубтан » шығарылды, – деп еске алады Мейер.
Екінші оқиға 1956 жылы Гамал Абдел Насерды биліктен түсіріп, Суец каналын өз қадағалауына алу үшін Израиль Франция мен Ұлыбританиямен бірге Мысырға шабуыл жасағаннан кейін болды. Шабуыл сәтті өтті, бірақ АҚШ пен КСРО тарапынан қатты қысым жасалғаннан кейін үш ел кері шегінді. Содан кейін әлемдегі көп ел араб әлемінің еврей мемлекетіне қатысты эмбаргосы мен Біріккен Ұлттар Ұйымындағы Израильге қарсы резолюцияға қолдау көрсетті. Оларға әлеуметтік және материалдық даму тұрғысынан көмек көрсетуге дайынбыз ». Израильдік саясатшылар үшінші әлем елдеріне көп күш-жігер жұмсау өз мүддесіне сай екенін білді. Сионистік көшбасшылар әлемнен одақтас іздегенде, Африка нағыз серіктес болып көрінді. Ондағы елдердің көбі жақында ғана тәуелсіздік алып, ұқсас қиындықтарға тап болған еді. Континентте әрқайсы Біріккен Ұлттар Ұйымында бір дауысы бар мемлекет көп және олардың басы қосылса, маңызды халықаралық күштің ширегін құрайтынын ескеріп, Израиль Сыртқы істер министрлігі Африкамен қарым-қатынасты нығайта бастады. Бұл шешім халықаралық қолдау иелену үшін де қабылданған еді. Израиль оған жартылай қол жеткізді. Дәл сол жылы түбі Халықаралық ынтымақтастық орталығы ( иврит тілінде MASHAV ) деп аталған ұйымды құрды. Бұл кеңсе жай ғана қаржылай көмек емес, техникалық жаттығу мен курс өткізуге мән берді.
Осы кеңсе ашылғаннан кейінгі бір жылда Израиль дамушы елдерге жүздеген техникалық эксперт жіберді. Сонымен қатар жылына мыңнан астам адамға Израильде ауыл шаруашылығы, қоғамдық әкімшілік, медицина, кәсіподақты басқару, әйелдерді қолдау, кәсіпкерлік және қоғамдық дамыту курстары оқытылды. Қарапайым көмек көрсету бағдарламасы израильдік эксперттерді дамушы елдердегі мұқтаждарды оқытуға жіберетін үлкен бастамаға айналды. Содан кейінгі он бес жылда мыңдаған израильдік маман, саяси көшбасшы мен мемлекеттік қызметкер гуманитарлық көмек көрсету үшін Африкаға үнемі барып-келіп жүрді. Сол кезеңде Израильдің көмек бюджетінің үштен екісіне жуығы осы құрлықтағы елдерге жұмсалды. Осыған ұқсас бағдарламаларды Израиль Үндістан, Пәкістан, Сомали, Мавритания және Индонезияда да жүргізді. Сол кезеңде әлемнің тоқсан елінен он бес мың адам Израильге трейниңге тұрақты түрде келіп отырды. Тарихшы Моше Дектердің айтуынша, Израиль әлемдегі ең кешенді бағдарламалардың бірін жасап шығарды. Оған басты себеп Хайфадағы Mount Carmek трейниң орталығы. Оны 1961 жылы Мейер швед дипломаты Инга Торссон мен израильдік Бен-Звимен бірге құрған еді, кейіннен Бен-Зви орталықтың құрылтайшы директоры болды.
Орталық MASHAV құрамында болғанымен, көп жыл бойы дамушы елдердің әйелдеріне оқыту техникалары, дұрыс тамақтану, кәсіпкерлік пен әлеуметтік денсаулықтың өзге формалары бойынша трейниң өткізу арқылы оларға қолдау көрсетті. Трейниң бағдарламасы мен көмек көрсету Израильдің Африкадағы имиджін жақсартты, мұны Африкаға сапарларының бірінде байқаған Мейер қайран қалыпты. Мейер сапарға шықпай-ақ қойсам ба деп ойланып көрді де, сонда да барамын деп бел буды. Ұшағы Лагосқа қонып, ұшақтан шыққанында онда жүздеген африкалық тұр екен. Бірақ ашулы демонстранттардың орнына оны Израильде трейниңнен өткен немесе Нигерияда израильдік мамандар оқытқан адамдар тобы қарсы алды. Ол ұшақтан шыққанда қарсы алушылар « Хевену шалом алейхем » әнін шырқап тұр екен, бұл еврей халық әнінің атауы « Сізге бейбітшілік әкелеміз » деп аударылады. Ертеңінде таңертең Мейер президент Ннамди Азикивемен кездесті. Ол Мейерге « Біз сізді ізгі ниет елшісі ретінде құрметтеймін және сізге сәлем береміз » деді. Африкалықтардың көбі өзінің азаматтық құқығын қорғауға Мейер қаншалықты күш жұмсағанына қайран қалды. Кения мен Нигерияға барған жылдары ол Замбиядағы тәуелсіздік күні салтанатына да қатысты. Шара барысында Виктория сарқырамасына бару да көзделген. Ол кезде сарқырама өңірінің жартысы Замбияға, жартысы Оңтүстік Родезияға тиесілі еді.
Мейер мен бірнеше израильдік африкалық әріптестерімен бірге әлемнің осы ғаламатын көру үшін автобусқа мінді. Бірақ олар шекараға жеткенде, Оңтүстік Родезия полициясы « ұялмастан менің автобусымдағы қара нәсілділердің шығуына қарсы болды » деп еске алды Мейер. Полиция қызметкері « Тек ақ адамдар ғана » деп тұрып алды. Полиция Мейерді автобустан түсіруге барын салғанымен, ол « Достарымнан ажырар ниетім жоқ » деп бас тартты. Автобус Замбия астанасы Лусакаға оралғанда, президент Кеннет Каунда Мейерді арнайы қабылдап, оған табандылық танытқаны үшін алғыс айтты. Осы ынтымақ белгісі африкалық көшбасшылардың Израиль отарлаушы биліктер сияқты табиғи ресурстар үшін елін пайдаланып кетеді деп қауіптенбеуіне үлес қосты. Израиль ауыл шаруашылығына және кедейлікті азайтатын саясат ұстануға қатысты практикалық көмек берді. Израильдің қосқан үлесін тіпті БҰҰ да мойындады. Африкадан алыстау Өкінішке қарай Израиль мен Африка елдерінің арасындағы игі қатынас ұзаққа созылмады. ОПЕК бұл елдердің Израильмен бизнес жасауына тыйым салды. Піл сүйегі жағалауы елі Президенті Феликс Уфуе-Буаньи сол кезде Мейер « араб « бауырлары » мен израильдік « достарының » бірін таңдауға мәжбүр болғанын » айтқан. Дипломатиялық қатынастардың үзілуі Израильдің көмек бағдарламасына қатты әсер етті. Алғашқы қадам ретінде Израиль байланысты үзген елдерге көмек көрсетуді доғарды.
Содан кейін Израиль көмек бағдарламасын Латын Америкасы мен Азияға бұрды. Дегенмен MASHAV дипломатиялық қарым-қатынасты үзген елдер азаматтарына Израильде трейниң өткізуді, дәрігерлер мен техникалық эксперттерді жіберуді тоқтатпады. Бұл дәрігерлер қабылдаушы елде жоқ аппаратураны әкеліп, жергілікті мамандарға онымен жұмыс істеуді үйретіп, көп ретте кетерінде медициналық жабдықты қайырымдылық ретінде тастап кететін. Израильдің Африкаға көмек миссиясы сияқты бұл да елдің әлемдегі имиджін жақсарту ниетімен жасалған әрекет еді. Бірақ онда әлемді жақсырақ мекен ете түсу арманы да бар еді. Бұл миссияға қатысатындар – идеалистер және альтруистер. Құтқару командасына дәрігер, инженер, логистика маманы мен құтқарушы ит үйретуші кіреді. Израиль азаматы және Израиль қорғаныс күштері сарбазы ретінде мен израильдік болса да, болмаса да, көмекке зәру әр адамға көмектесуді өз міндетіме балаймын. Ел ішіндегі ғана емес, дүниежүзіндегі мұқтажға қол созу – біздің парызымыз ». Шетелдердегі апат зардабын азайту бойынша бірнеше израильдік миссияға қатысқан Юнайтед Хацала ұйымының халықаралық операциялар директоры Дов Майзел де мұны мақұлдайды: « Апат өңіріне барғанда біз тек өз қамымызды күйттемей, дұрыс іс істейтінімізді көрсетеміз ». Кейінгі онжылдықтарда Израиль көптеген гуманитарлық көмек миссиясына атсалысты, соның ішінде Косово мен гено­цид болған Руанда бар.
Барлық баланың өмір сүруге қақы бар. Баланы емдегенде сіз саясатты ойламайсыз ». Израильдің ең мықты гуманитарлық миссияларының бірі Гаитиге жіберілді. Ол Израиль Қорғаныс күштерінің бас меди­цина қызметкері, полковник Ариел Бадтың есінде жақсы сақталған. Бар логистикаға жауапты еді. Сарбаздармен бірге түрлі электроникалық құралдарды бақылап отырғанында, ұялы телефоны шырылдады. Біз құтқару командасын жібереміз, әуежайға жетуге бір жарым сағат уақытыңыз бар » деді байланыстың арғы басындағы полковник. Бар дереу үйіне барып, шағын сөмкесін дайындады. Үйден шығып бара жатқанда алты жасар қызына телефон шалып, адамдарды ажалдан арашалап қалу үшін жарты әлемді кесіп өткелі тұрғаны жайында бірдеңе айтқандай болды. Ол Бен Гурион әуежайына уақытында жетті. Бардың ұшағы Порт-о-Принс қаласына қонуға рұқсат алмастан немесе онда жеткенде не күтіп тұрарын білместен әуеге көтерілді. Медициналық бригада жиырма алты адамдық ауқымды палаткалы аурухананы орнатуға орын болар-болмасын, әкетіп бара жатқан сегіз тонна аппаратураны қалай түсірерін білмеді. Израильдің медициналық бригадасы локацияға өзге елдерден бұрын, бірінші болып жетті. Дәрігерлер мен саясаткерлер бұрын соңды жарақталған ең үздік дала ауруханасы деп атаған орынды олар он екі сағатта құрды.
Содан кейінгі апталарда израильдік хирургтер жүздеген операция жасап, талай адамның маңызды ағзасын аман алып қалды, әйел босандырды және нәрестелерге күтім жасады. Сай-сүйекті сырқыратар бір сәтте Израиль офи­цері туғанына үш-ақ күн болған нәрестені аман алып қалуға қан берді. Сегіз күнге ұласқан іздестіру жұмыстарынан кейін кинологтар отряды үйіндінің астында тереңде қалған тірі адамды тауып, мәре-сәре болып қуанды. АҚШ-тың бұрынғы президенті Билл Клинтон: « Гаитиде Израиль госпиталі болмағанда қайтер едік » деді. Дүниежүзінен ең жоғары баға алған жалғыз ел – Израиль. Израильдің гуманитарлық көмек бағдарламаларын үйлестіретін MASHAV құрылғалы бері 140-тан астам елде 270 мыңға жуық адамға трейниң өткізген. Израиль құтқарушыларын ешқашан көрмеген, бұрын хабарласып көрмеген адамдарға көмектесу үшін жарты әлемді шарлауға не ынталандырады деген сұрақ жиі қойылады. Сөйтіп біз осы миссияда әлемді бірнеше мәрте сақтап қалдық ». II БӨЛІМ. Жергілікті қиындықтар жаһандық шешім тудырады 3-ТАРАУ. Жедел жәрдем ісіндегі Uber Мені Өзіңнің әділдігіңде ұста да мені құтқар; құлағыңды маған түр де мені сақта. Жарылыс күшті болғаны сондай – сол жердегі ғимарат дірілдеп, бірнеше терезе жарылды. Иерусалимнің қайта қосылғанының он бір жылдығына көлеңке түсіру үшін палестиналық террорист топ бомба қойған екен.
Жарылыста алты адам қаза тауып, он тоғыз адам жараланды. Қорқып кеткен Беер мен ағасы әлгі жерден тұра қашты. Бірақ сол күннен қалған травма оларға қатты әсер етті. Он жылдан кейін, он беске толғанда Беер алғашқы жедел жәрдем курсын оқып, Халықаралық қызыл крест комитетінің Израильдегі бөлімшесі, Иерусалимдегі Magen David Adorn ( Давидтің қызыл жұлдызы ) ұйымына ерікті болды. Бұл істің бергені мол болса да, ол өзі мен әріптестері тым кеш жеткендей сезінетін. Мысалы, бір күні диспетчердің жеті жасар бала хот-догқа қақалып қалған, дереу көмек қажет дегенін естіді. Беердің жедел жәрдем көлігі Иерусалимнің көне көшелерімен мейілінше жылдам жүріп барды. Олар әлгі үйге жиырма минутта жетіп, көгеріп ес-түссіз жатқан баланы көрді. Беер мен оның командасы жүрек пен өкпе реанимациясын жасады. Учаскелік дәрігер жедел жәрдем сиренасын естіп, жүгіріп келіпті. Ол баланың тамырын басып, жүрегі тоқтап қалғанын анықтады. Бала үзіліп кетіпті. Әлгі дәрігер осы жағдайды бірнеше минут бұрын ғана білгенде, баланы ажалдан адып қалар еді деп ойлады Беер. Сұмдық террористік шабуылдар болып жататын Израильде жедел жәрдем төтенше жағдай орнына жиырма минуттай уақытта жетеді.
Қақалу оқиғасынан кейін Беер оқиға орнына жылдамырақ жету, тиімдірек болу тәсілін тапқысы келді. Жолды бірнеше минутқа қысқарту аса маңызды. Мысалы, жүрек талмасы ұстаған адамды ажалдан алып қалуға қалуға көбіне алты-ақ минут бар. Төтенше жағдай орнына жылдам жету үшін он бес жедел жәрдем қызметкерінің басын қосып, жергілікті жедел жәрдем тобын құру керек деген шешімге келді. Бір-бірімен байланыста болу үшін олардың бәрі бипер сатып алды да, Беер осы ауданға қызмет көрсететін жедел жәрдем компаниясына хабарласып, осы ауданда төтенше жағдай бола қалса, компания менеджері осы топқа хабар берсін деді. Менеджер күліп жіберді. Менеджер Беерді кеңсесінен шығарып жіберді, бірақ бұл иерусалимдіктің сағын сындырмады. Ертеңінде жедел жәрдемшілер тобы көмек сұрағандарды біліп отыру үшін полиция жиілігін ұстайтын екі рация сатып алды. Менеджердің сөзі есіне түскен Беер « Кетші әрі » деп ойлады: « Сенің көмегіңсіз-ақ адамдарды ажалдан арашалаймын ». Сол күні-ақ полиция жиілігін тыңдаған Беер көлік қағып кеткен он жеті жастағы жігіттің көмек сұраған қоңырауын құлағы шалды. Ол бір квартал жерде жатыр еді, Беер оған жүгіріп жетті. Әлгі жерге жеткенде, мойнынан қан саулап жатқан егде ер адамды көрді.
Қасында тұрған туысы оның қан сұйылтатын Комадин дәрісін ішетінін айтты. Беердің қолында дәрігерлік керек-жарақ жоқ еді, бірақ ол қанды дереу тоқтатпаса, жігіт ағасы өліп қаларын білді. Сондықтан ол кипа, яғни діндар еврейлер киетін тақиясын шешті де оны жарақатқа қатты басып тұрды. Саулаған қан тоқтады. Жиырма бес минуттан кейін жедел жәрдем келгенде, жігіт ағасы есінен танып жатса да, демі бар еді. Жедел жәрдем қызметкерлері әлгі адамды зембілге салып жатқанда, Беер оның білегінің ішкі жағынан көк сиямен серия жазылған татуды байқады, бұл Аушвиц лагерінде болғанының белгісі еді. Екі күннен кейін егде адамның ұлы Беерге телефон шалды. Бірақ қария тірі екен. Ол Беерге алғыс айтып, оның ауруханаға келуін өтініпті. Ауруханада қария Беерді құшақтап, ажалдан алып қалғанына алғыс айтты. Сол сәтте Беер өзінің өмірлік миссиясы жедел жәрдемді түбегейлі өзгертетін ұйым құру болатынын түсінді. Бірақ ол миссияны жүзеге асыру оның ойлағанынан қиын болып шықты. Адамды ажал аузынан алып қалатын флешмоб Еріктілер тобын үлкейту үшін Беер екі мәселені шешуіне тура келді. Біріншіден, ол бүкіл ел аумағында дайындығы жоғары адамдар желісін құруы керек.
Екіншіден, медиктердің жапа шеккен адамға дереу көмек көрсетуіне мүмкіндік беретін жүйе жасап шығаруы керек болды. Иерусалимдегі Хадасса медицина орталығының шок және жарақат бөлімін басқаратын доктор Ави Ривкиндтің көмегімен Хацала ( ивритше « құтқару ) медиктерінің бәрі алты айға созылатын екі жүз сағаттық алғашқы көмек көрсету курсын оқуы керек деп ұйғарды. Үміткердің жасы жиырма бірден асқан, жүргізуші куәлігі болуы және полицияда тіркеуде тұрмаған болуы шарт. Трейниңнен көбірек медик өткен сайын Беердің олар мұқтаждарға көмек көрсете алмайды деген алаңы да артты. Медиктердің көбі көлік жүргізгенімен, көлік кептелісі мен көлік қоятын орын іздеу уақытты жеп қоятын. Ол инновациялық шешімге келді. Бұл алаңсыз отырғанда, мотоцикл мінген жол полициясы терезесін тықылдатып, оған айыппұл жазылған қағаз ұстатып кетті. Бұл Беердің ашуына тисе де, тамаша идеяға сеп болды: кептелістен өте шығып, көлігін кез келген жерге қоя салу үшін еріктілер мотоцикл мінуге тиіс. Үйіне барған Беер осы ойын әйеліне айтты. Жартылай жедел жәрдем, жартылай мотоцикл. Көп ұзамай Беер мотоциклді шағын әрі ықшам жедел жәрдем көлігіне айналдыра бастады. Әр мотоциклде жарақат таңу жинағы, оттегі канистрі, глюкометр және дефибриллятор бар.
Бұл көлік секси көрінбегенімен, инноваторы сияқты жұмысты хуцпамен тындырады. Амбуцикл ( және Беердің ұйымы ) дәстүрлі жедел жәрдем мен фельдшерлердің орнын басамыз демейді. Бірақ олар алғашқы көмек көрсетілетін және адамды ажалдан арашалау шарасы жасалатын уақытты қысқарта алады. Беер айтқандай, « Біз... адамды ажал аузынан алып қалатын флешмобпыз ». Төтенше жағдайда полиция жиілігінен естіп білетін Беер тобы Иерусалимде, содан кейін Бней Брак, Хайфа, Тел-Авив пен бірнеше шағын қалада қанат жайды. Діндар еврей қоғамдастықтары бұл іске бәрінен бұрын атсалысты. Беер мұны ер адам үйренуді мұрат ететін өмір салтымен байланыстырады. Заңгер, бух­галтер не тұрақты сабақ кестесі бар өзге студенттер сияқты емес, иешива студенттері дәрісінде кез келген сәтте үзіліс жасай алады. Хезболламен арада соғыс басталғандықтан, көп ерікті медик Израильдің солтүстігіне кетті. Кей ұйымның жабдықтары жақсы, кейбірінікі осал екенін аңғарған Беер түрлі топтарды біріктіруге бел буды. Сонда шығынды азайтып, көбірек адамды құтқарып қалатынын білді. Соғыс қызған кезде Тел-Авивтен теріскей бетте тұрған Хадера қаласындағы синагога жертөлесінде ол түрлі топ басшыларымен кездесті. Сағаттап бір-бірін тілімен шағып, дауласып алғаннан кейін, Беер олардың көбін өз тобына қосылуға иландырды.
Ол бәрінің басы біріксе, жарақат алған немесе ауырып қалған адам телефон шалғаннан кейін бір жарым минут ішінде жетіп баруға болатынына сенді. Жаңа ұйымның атауы не? Юнайтед Хацала. Жиын аяқталар алдында бөлмедегі жұрт « Революция табалдырығында тұрғандай толқыды, – деп еске алады ұйымның халықаралық операциялар бойынша директоры Дов Майзел. Ендігі қадам топты нақты қалай тиімді ете түсуді ойластыру болды. Соғыстың алдында Майзел топқа GPS технологиясын қолдана отырып, медиктерді бағыттайтын арнайы қосымша керегін сезінді. Бірақ жасап шығару құны жоғары, шамамен 1 млн доллардан асатындықтан, Хацала бұл идеяны кейінге қалдырды. Жеке донор берген ақшамен 2007 жылдың жазында United Hatzalah ұйымында бүктемелі телефонның бета версиясы болды. Бірақ олардың технологиясы дайын болған кезде алғашқы iPhone да шықты. Майзел енді бәрі басқаша болатынын түсінді. Жүйе оқиға орны айналасынан периметр сызып, оған бәрінен жақын жүрген бес еріктінің телефонына қатты бипілдеген дыбыс береді. Төтенше жағдайға тап болған кез келген адам Израильдегі тегін телефонға ( 1221 ) қоңырау шала алады. Қоңырау United Hatzalah орталығына түсіп, ол жерден дабыл қағылады. Беердің айтуынша, орталықтағы медиктердің бәрі бір қағиданы ұстанады: « Әр пациентке... өзіңнің анаң не әкеңдей қара.
Ұлыңды құтқаруға асыққандай асығып жет ». Еврейлерді құтқарған арабтар және арабтарды құтқарған еврейлер Дегенмен алғашқы көмек көрсетушілер мен жедел жәрдемді тоқтататын бір нәрсе бар, ол – зорлық-зомбылық. Маген Дэвид Адом ( МДА ) Израильдегі негізгі жедел жәрдем ұйымы қауіпсіздік қызметі ілесе жүрмесе, араб аудандарында көп бармайды. Тас, Молотов коктейлін лақтыру және мылтық ату оқиғалары тым көп болған еді. Палестиналық әскерилер, тіпті МДА жедел жәрдем көліктерін өртеп те жіберетін. Ұзақ күткенде адамның өміріне қауіп төнеді және біздің өкінішімізге қарай, қаланың шығыс бетінде мұндай жағдайлар көп болған ». Жүргізуші Шығыс Иерусалимдегі оның үйіне әскерилерді ертпей барудан бас тартқандықтан, жедел жәрдем жетем дегенше бір сағаттан артық уақыт өтіп кетті. Аслидің әкесі күте-күте жан тәсілім етті, ұлының қолынан ештеңе келмеді. Беер сияқты ол да жұртты ажалдан арашалап қалу үшін аудан қауымдастығын құруға бел буды. Әкесінің қайғылы қазасынан кейін осы идея оның ойынан шықпады, Хадасса университетінің медицина орталығында рент­генолог болып жұмыс істейтін Асли бір күні Беермен жолығып қалды. Екеуі Юнайтед Хацала және адамның діні мен ұлтына қарамастан ажалдан арашалап қалудың маңызы туралы шүйіркелесе кетті. Әңгіме Аслиді баурап алды.
Олар Иерусалимге кіре берістегі Йирмияху көшесі, 78-үйде орналасқан Юнайтед Хацаланың бас кеңсесі мен диспет­чер орталығында кездесеміз деп ұйғарды. Асли ғимаратқа кіріп келе жатқанда, алдынан Юнайтед Хацала еріктісі шықты: – Мұнда неғып жүрсің? Асли оған қарады. Аузын ашам дегенше, әлгі ерікті: – Мені ұмытып қалғанбысың? Шынымен де мені есіңе түсіре алмадың ба? Бірнеше ай бұрын қызым жарақат қарайтын бөлімшеге түсіп қалғанда, сен оған көмектескенсің. Әлгі ерікті оны Беермен кездесетін бөлмеге алып кіргенде, оның өзі дежавю нысанына айналды. Беер оны бірден тани алмады. Бірақ Асли өзін қайта таныстырғанда, екеуі әңгімесін өткенде тоқтаған жерінен жалғастырып әкетті. Төрт жігіт те жедел жәрдем медицинасына әуестік танытты. Бірақ Беер Аслиді тыңдағанда, мәселе оның жеке басына да қатысты екенін аңғарды. Беер оның мына сөздерін есіне алды: « Өтінем, бұл істі осы жерде [ арабтар тұратын Шығыс Иерусалимде ] бастаңыз. Мұнда трагедия да, жеккөрініш те [ бар ]. Әңгіме еврейлерді ажалдан арашалауда емес. Әңгіме мұсылмандарды құтқаруда емес. Әңгіме христиандардың өмірін сақтап қалу туралы емес. Әңгіме адамды ажал аузынан алып қалуда ».
Кездесуден кейін Беер, Асли мен Алиан қаланың араб тұрғындары арасынан Юнайтед Хацала еріктілерін жасақтай бастады. Қазір Шығыс Иерусалимде қырықтан аса ерікті бар. Олардың әрқайсы алғашқы дәрігерлік көмек көрсетуді оқып алсам, отбасыма септігім тиер деп щешкен. Шығыс Иерусалимдегі бөлімшеге қоса, Юнайтед Хацала бөлімшелері Израильдегі арабтар көп тұратын үш қала Тира, Кафр Кана мен Кафр Қасымда да бар. Сонымен қатар елдің түкпір-түкпірінде друз, христиан және мұсылман дінін ұстанатын үш жүзге жуық араб және бедуин еріктісі бар. Еріктілер Юнайтед Хацала логотипі араб және ағылшын тілдерінде жазылған бірегей жеңсіз күрте киеді. Қазір топтың еврей және араб еріктілері Иерусалимдегі аудандарға, Жасыл сызық ішіндегі араб қалаларына, тіпті әдетте екі қоғамдастыққа да қауіпті саналатын Батыс жағалаудағы орындарға да барады. Еврейлер арабтарды құтқарды. Ерекше бір жағдай болды... бұл бір адам сенгісіз жағдай... кенет олардың ортақ мүддесі бар болып шықты ». Юнайтед Хацала еріктілері бұрыннан келе жатқан стереотиптерді жойды. Қалыпты жағдайда бір-бірімен араласпайтын ультраортодокс және зайырлы еврейлер, христиандар, мұсылмандар, бедуиндер мен друздар қазір бірге жұмыс істеп жүр. Аслидің көкесі ауырып қалғанда, даулы территорияда тұратын, кипа киген еврей оған көмектесті.
Беердің де осыған ұқсас оқиғасы бар. Бірнеше жыл бұрын әкесінің жүрек талмасы ұстап қалғанда, оқиға орнына жеткен еріктілердің бірі мұсылман еді. Адамды ажалдан алып қалу діннің бәрінде де маңызды, » – дегенді де қосты. Есалаң идея Беер Юнайтед Хацала ұйымын алғаш құрғанда, көп адам оны мешуга ( есалаң ) санады. Енді олай ойлайтын адам қалмады. Беердің жедел жәрдем дәрігерлері керемет жетістікке жетті. Адамды ажал­дан арашалау деген ортақ мақсатқа жұмылған олар ынтымағы жарасқан бауырларға айналған ». Юнайтед Хацалаға түскен қоңыраулардың ширегі адам өміріне қауіп төніп тұрғаны туралы болған. Ұйым құрылғалы бері жедел жәрдем дәрігерлері миллионнан астам адамға көмек көрсетті. Біреуді өлімнен алып қалғаныңды білгеннен маңызды сый болмас ». Беер бұл істің бәрін жылына 5 млн долларлық бюджетпен атқарды, оның көп бөлігін Израиль мен Америка Құрама Штаттарындағы жеке адамдар бөлген. Ұйымдағы бірнеше қызметкерден өзге адамдарға жалақы төленбейді, жедел жәрдем дәрігерлері де айлық алмайды. Ол қатарына Израильдегі үш мыңнан астам еврей, мұсылман, христиан, друз және бедуин еріктісі кіретін жедел жәрдем дәрігерлерінің мықты корпусын құрды. Ұйымның бірқатар елде дамудың түрлі кезеңіндегі бірнеше бөлімшесі бар.
Дегенмен Беердің еңбегін жұрттың бәрі қолдап жатқан жоқ. Юнайтед Хацала қатарына араб еріктілері де қосылғанын естіген бірнеше донор берген қаражатын қайтарып алды. Бір жақсысы – мұны өрескел көрген өзге донорлар суырып әкетілген ақшаның орнын толтыру үшін жарнасын арттырды. Беердің жоспарынша, алдағы он бес жылда Израильдегі әр ауданда жедел жәрдем еріктісі болады. Мұндай топ әлемнің өзге елдерінде де пайда болса дейді. Бір дегенде бір тамшы Жер бетінде бұта жоқта, өсіп шыққан дала шөбі жоқ кезде, Құдай иеміз жаңбыр жаусын деп пәрмен бермеген кезде, адам жерге соқа салмаған кезде жерден тұман көтерілді де, бүкіл жер бетін жайлады. Израиль тәуелсіздігінің алпыс жетінші жылдығы күні Иерусалимдегі Херцль тауындағы ұлттық зиратқа мыңдаған адам жиналды. Көңіл-күй көтеріңкі. Елдің он ғұламасы өз жетістігінің құрметіне алау жағу үшін сахнаға шықты. Көрнекті тұлғалар арасында « Темір күмбезді » ойлап тапқан топтың басшысы Данни Голд, Pill-Cam инноваторы Гавриель Иддан және Waze қосымшасының негізін қалаушылардың бірі Ехуд Шабтай бар. Содан кейін Мехударға кезек келді. Қара костюм-шалбар киген ол мінберге шықты да, көк пен ақ аралас Израиль туын бұлғап тұрған халыққа күліп қарап тұрды.
Мехудар тамшылап суғарудың заманауи әдісін жасап шығаруға көмектескен, бір дегенде дақылға бір ғана тамшы түсетін жүйе бұрынғы тәсілдерден әлдеқайда тиімді болып шықты. Бірақ сахнадан түсер алдында ол қағаздарының арасынан бір нәрсе іздеп тұрып алды. Содан кейін керемет өнертабысынан атақ та ақша да бұйырмаған, елдің де есінде қалмаған ізашарын мақтады. Мехудар алауды жаққан соң халық ұрған шапалақ дүр ете түсті. Бір өкініштісі, мұндай құрметті Бласс көре алмады. Ол отыз үш жыл бұрын қайтыс болған еді. Израильдік су маманы Симча Бласс отырған такси Негев шөлінің ортасындағы социалистік ком­муна Хацерим кибуціндегі көне ғимараттың алдына тоқтады. Құрылғанына жиырма жыл тола қоймаған Израиль үш соғысты бастан өткеріп үлгерген. Кибуц әлемдегі ең маңызды және шектеулі ресурстардың бірі – суды үнемдеуге бар күшін салып жатқан еді. Шалғайда әрі құнарсыз жерде орналасқан кибуц бірді бірге жалғап ілдебайлап тіршілік етіп жатқан болатын. Хатцерим басшылары жаңа тәсіл қолданып көруге бел буды. Олар кибуцтегі жүзге тарта тұрғынның ақша табуына септесетін бизнес бастағысы келді, Бласспен арада талқылап жүрген жоба осыған қол жеткізердей көрінді. Көліктен түскен Бласс таяғына сүйеніп бойын тіктеп алды да, шынтағына жететін ұзын ақ қолғабын киді.
Айналаға көз салғанда, тек талай шақырымға созылған құмды ғана көрді. Алқапты күн күйдіріп тұр, кибуц тұрғындарының қолынан келері шамалы. Израильдік фермерлер бұрыннан егістікті ағын сумен суғаратын. Бұл әдіс талай ғасырдан бері Таяу Шығыстағы Мысыр, Ирак сынды елдерде қолданылып келе жатқан. Олар егістікті суғаруға Ніл, Евфрат және Тигрис өзендерінен су алатын. Суғару үшін фермерлер арна жүргізіп, арық қазатын, бірақ мұндай жүйеге көп уақыт, күш пен ақша керек еді. Агрономдар есебінше, судың 50 пайызы өсімдік тамырына жеткенше буланып немесе топыраққа сіңіп кететін. Кедей ел болғандықтан, бір тамшының өзін ысырап ету Израильге шығын еді, сонда да қанша су ысырап болып жатты. Бласс су мен тыңайтқышты едәуір үнемдейтін ирригация жүйесін ойлап тапты. Ол құбыр, кішкентай тесіктер мен жіңішке пластик түтіктер арқылы суды өсімдіктің түбіне дәл жеткізетін құрылғы құрарына сенді. Кибуц оған сенді. Алайда Израиль академиктері, фермерлері мен мемлекеттік қызметкерлері сене қоймады. Судың азғана мөлшерін тамшылатып қою егінді өсіріп, одан көп өнім алуға қалай мүмкіндік береді? Бірақ Хацерим кибуці оны қолданып көргісі келді. Бласс өнертабысының меншік құқығын осы кибуцтің атына жазып берді.
Есесіне келешектегі сатылымнан шағын роялти жене кибуц осы өнертабысқа сүйеніп құратын компания акцияларының 20 пайызын алды. Осы шарттарға риза болған ол кибуцтен шығып кетті. Бірақ оның тоқмейілсуі ұзаққа созылмады. Таным ағашы Әлемдегі ең танымал раввиндердің бірі Вилна Гаонның ұрпағы Бласс 1897 жылы Польшада хасид отбасында дүниеге келген еді. Есейе келе ол сағат шұқылауға әуестеніп, жергілікті сионист жастар тобымен араласты. Бірінші дүниежүзілік соғыс басталғанда, ол поляк армиясына алынып, екі жыл әскерде болды. Әскерде жүргенде желдің жылдамдығы мен бағытын анықтайтын метеорологиялық құрал ойлап шығарды. Соғыстан кейін ол Польша инженерия институтына түсіп, іштен жану қозғалтқышына балама энергия көзін пайдалану туралы ойлана бастады. Оның көп өнертабысының бірі – бензин емес, арпадан алынған спиртті қолданатын қозғалтқыш еді. Оның инженерияға құштарлығы Еврей мемлекетіне қызығушылығына ұштасты. Израильде қозғалтқышты былай қойғанда мүйізді ірі қара жейтін арпа тапшы екенін білгенде, ол көп бидай еге алатын машина жасап шығарып, оны сатуға талпынып көрді. Машина қолданысқа ене қоймады. Ол Еврей отанына оралғысы келіп, 1930 жылы Еуропадан Палестинаға кетті. Зайыбы Юдит екеуі келген соң ол Израиль мемлекетіне дейінгі Ишув еврей қоғамдастығында су жобаларында жұмысқа кірісіп кетті.
Екеуі сыртта ас ішіп отырғанда, Бласс оғаш бір жайтты байқады. Көз алдындағы егістіктен ол тал қорғаны сияқты нәрсені көрді. Кей ағаш биіктеу болса да, ағаштың сорты бір еді және бір уақытта егілген болуы да мүмкін. Досы үлкен тал сусыз өсіп шыққанын айтқанда, Бласс айналасына қарай бастады. Көргені оны қайран қалдырды: топырақтың беті құп-құрғақ, бірақ биік ағаштың тамырларын тамшылаған кран суғарып тұр екен. Ол талдың түбі сәл қазды да, топырақтың астыңғы қабатында пияз пішіндес аумақ дымқыл екенін, булану жоқтың қасы екенін байқады. Содан кейінгі жиырма жылда әлгі тал Бласстың есіне жиі түсетін. Ол өсімдіктің түбіне суды баяу тамшылатып қойса, фермердің егістікті суғаруында революция жасауға боларына сенді. Бірақ бұл идея әлі де күте тұруына тура келді, себебі Бласс Израиль мемлекетін құруға атсалысты. Бұл ой менің жүрегімде бұйығып ұйықтап жатты ». МІНСІЗ ТАМШЫЛАТУ 1930-1950 жылдары Бласс Израильдің жетекші су мамандарының біріне айналды. Палестинаға көшіп келгенінде, онда пәлендей инфрақұрылым жоқ еді. Жұрт жерден құдық қазып, суды жер бетіне тартып шығарып, оны жақын маңға көтеріп апаратын немесе құбырмен жеткізетін.
Израильдің негізін салушылар атамекеніне оралып жатқан миллиондаған еврей иммигрантына бірқатар мемлекеттік қызмет ұсыну керегін түсінді. Бласс 1956 жылы мемлекеттік қызметтен кеткен соң ғана там­шылатып суғарумен айналысуға уақыт тапты. Екінші дүниежүзілік соғыс кезінде әлемде резина тапшы болып, жаңа зат пластик қолданыла бастады. Бірнеше жыл бойы Бласс жуандығы әртүрлі құбырмен эксперимент жасап, пластик құбыр суды жеткізудің арзан әрі икемді тәсілі екенін анықтады. Ағаш суғаруға ол әдеттегі мөлшердің үштен біріндей азырақ су жұмсады. Содан кейінгі сынақтар бұл тәсіл өсімдік түрі не локацияға қарамастан арықпен суғару және бүрку жүйелеріне қарағанда әлдеқайда тиімді екенін көрсетті. Оған азырақ су жұмсағанымен қатар, жеміс-жидек өнімі де молырақ болды. Бласс идеясынан ондаған жылдар өткен соң тамшылатып суғару Израильде ғана емес, әлемнің түкпір-түкпірінде фермер ісін өзгертуге дайын болды. Бласс тамшылатып суғаруды қолданып көрген алғашқы адам емес еді. Біздің дәуірімізге дейінгі I ғасырда қытайлар тамшы тәсілін сынақтан өткізген. Пластик құбырды қолдануға қатысты алғашқы жазбада 20-жылдардағы Австралия тәжірибесі айтылады. Бірақ Бласс су жылдамдығын баяулататын ұзын, спираль микроқұбыр қолданылатын өзгеше жүйені пайдаланды. Бірнеше жылдан кейін ол екі бөліктен құралатын тамшылатқыш жасап шығарып, дизайнды жақсарта түсті.
Сөйтіп жүріп Еврей университетінің топырақ және су ғылымдары бөлімінде жұмыс істейтін профессор Дан Голдбергке жолықты. Екеуі бірігіп бірнеше экс­перимент жасады. Бірақ жұрттың көбі оның идеясына байсалды қарай қойған жоқ. Бәлкім мәселе оның дөрекілеу мінезінде болған шығар немесе өзге ғылымдағы көп жаңалық сияқты статус-квоны өзгерту қатаң қарсылыққа ұшыраған болуы мүмкін. Бласс ауыл шаруашылығы министрлігіндегі көнекөз таныстарымен хабарласып, үкімет бадам бағында бірқатар экспериментті бастап кетті. Алғашқы эксперимент сәтсіз болды, себебі министрлік мамандары пластик құбырды топырақ астына дұрыс орнатпаған ( ағаш тамыры тесіктерді жауып, судың шығар жолын бекітіп тастаған ). Бласстың бағына орай, министрлік қызметкерлерінің бірі әріптестерін экспериментті тағы бір мәрте жүргізуге иландырды. Бұл жолы мамандар тамшылатқышты ағаштың түбіне орналастырды, ағаш азырақ сумен жайқалып өсіп, көбірек жидек берді. Бірақ министрліктің қолдау көрсеткен мөрі болса да, бұл өнертабысты іліп әкетіп қолданғандар болған жоқ. Дегенмен 1964 жылға дейін бір зейнеткер су үнемдейтін жүйе ойлап тауыпты деген сөз тарап кетті. Кибуц өндірістік бірлестігі басшысы Арие Бахир Хацерим кибуцінің бухгалтері Ури Верберге Бласс идеясын айтып берді. Бахир Хацерим кибуці жалғыз ауыл шаруашылығымен күн көре алмай, жаңа бизнес бастағысы келіп жүргенін білетін.
Хацерим басшыларының жермен байланысты іспен айналысқысы келгені де Блассқа оңтайлы келе қалды, деп еске алады Вербер. Сонымен қатар олар жаңа шаруа әйелдер мен қарттар да араласа алатындай болғанын қалады. Бастапқыда шөлейт жердегі фермерлерге көмектесуді мақсат етіп жасалған Бласстың қарапайым құрылғысы – 16 миллиметрлік түтіктің сыртынан оралған микроқұбыр еді. Ену нүктесіндегі судың үйкелісіне қарай тамшылатқыш сағатына үш-бес тамшы ағызатын. Кибуц мүшелеріне суды үнемдеп, молырақ өнім алу идеясы ұнады. Бұл идея сәнге айналмағанын олар ескермеді. Бласс скептик көңіл-күйде болды. Ол өнертабысына шәк келтірмеді, бірақ кибуцтің тамшылатқышты жасап шығарып, идеядан пайда көреріне күмәнданды. Кибуц бухгалтері Вербер райынан қайтпады. Бірнеше айда Бласс кибуцпен келісімшартқа отырды. Оның атауы: Netafim немесе су тамшылары Бәсекені тұншықтыру Алғашқы орақтан кейін Бласс рас айтқанына кибуцтегілердің көзі жетті, жиым-терім мөлшері дәл Бласс болжағандай шықты. Көбірек тапсырыс алу үшін Хацерим мүшелерінің кейбірі тіпті бұл инновацияны құпия ұстағысы келді. Бұл дүниежүзіндегі алғашқы коммерциялық тамшылатқыш еді. Дәл сол жылы ауыл шаруашылығы министрлігі қызметкері Арава алқабындағы төрт елді мекен өкілдерін қазіргі бүрку жүйесінің орнына Бласс технологиясын қолданып, эксперимент жасап көруге көндірді.
Бір ай ішінде бүркіп суғарылған жемістер өспей, тамшылатып суғарылған жемістер – қызанақ пен тәтті бұрыш төгілтіп тұрып өнім берді. Осы және одан кейінгі эксперименттер арқасында Аравадағы елді мекендер Еуропаны қыста жеміс-жидекпен қамтамасыз ететін негізгі жеткізушілердің біріне айналды. Арава жазығында Бласс технологиясы кеңінен танылып, осы өңірдегі фермерлер дала мен жылыжайда қауын-қарбыз, құрма ағашы мен гүл өсіргенде Netafim өнімдерін қолданды. Содан кейін Netafim мақта мен қант құрағын суғаратын микротамшылатқыш сатқан алғашқы компания атанды. Компания коммерциялық жетістікке жеткеннен кейін 1966 жылы Бласс интеллектуалдық меншігін қорғау үшін патентке өтініш берді. Дегенмен бірнеше жылдан кейін ол осы шешіміне өкініп қал­ған сияқты. Өнертапқыш кибуц бухгалтері Ури Вербермен кездескенде оған былай деді: « Мені тонаған адам міне отыр. Мен жаңсақ ойлаппын, бұл соны пайдаланып кетті ». Мұны тосын көрген Вербердің айтқаны: « Мен бар болғаны... сенің өнертабысың мен идеяңа сенен артық сендім ». Вербер жалғыз емес еді. Компанияда революция жасап, оны кибуц қоластындағы бизнестен әлемге танымал су империясына айналдырған жас инженер де бар еді. ІЗАШАР Бала кезінде Рафи Мехудардың ерекше қабілеті байқалмаған.
Ол жиырмасыншы бабасынан бері Иерусалимде тұрып келе жатқан, қара шашты қағылез көп баланың бірі еді. Мұғалімдері оның оқуға қабілеті шектеулі деп ойлайтын. Алайда Мехударға бизнесте жолы болмаған әкесі көмектесті: ол ұлының шығармашылық қырын қалай көтеруді білетін. Жарылатын темекі мен ішіне құйылған сұйықты ішкісі келгеннің үстіне әлгі сұйықты төгіп жіберетін механизмі бар сиқырлы құрылғысы бар еді. Осы фокусты жасап, әкесі Мехудардың көңілін көтеріп, оны күлдіретін. Рафи он үшке толғанда, әкесі күн коллек­торы мен суды тұщыландыратын шағын станция тұрғызуға болатын жинақ сатып әперді. Мектеп бітіргеннен кейін барлық израильдіктер сияқты Мехудар да әскерге шақырылып, әскери қызметпен қатар білім алуға мүмкіндік беретін арнайы бағдарламаны бастады. Ол Израильдегі беделді Технион университетіне түсіп, суды үнемдеу тәсілдеріне әуестене бастады. Ол бүркіп суғару жүйесін ғана ойлап тапқан жоқ, азырақ сумен шаюға болатын унитаз жасап шығарумен айналысты. Әскердегі мерзімі аяқталғанда, Қорғаныс министрлігінің ғылым кеңсесі оған жарты күндік жұмысқа тұрып, су үнемдейтін құралдарды жетілдіруді ұсынды. Сол кездері ол бүркігіштерге бірнеше қысым регуляторын ойлап тапты да, индустрияның көзіне түсті. Ол жас инженерден компанияның R & D бөліміне кіруді өтінді.
Бірақ Мехудар бастапқыда күмілжіп қалды; оның ойынша кибуцтің көп мүшесі жаңа идеяны қабылдай қоймайды. Мен Хацеримде кездескен адамдар соны идеяларға ашық болатын ». Ақыры Мехудар Netafim компаниясымен жұмыс істеуге келісті, бірақ жасап шығарған инновациясынан роялти алатын консультант қана болатын болды. Хацерим мен Мехудар шарт бекіте салысымен Уинклер жас өнертапқышқа он тамшылатқыш тізімін ұстатып, оларды жетілдіре түсуді тапсырды. Олардың кейбірі температура өзгеруіне қарай жұмыс істесе, кейбірі түймені басқанда іске қосылатын. Мехудар он талаптың тоғызының шешімін алты ай ішінде тапты. Ол Netafim компаниясына осы өнімдердің сызбасы мен бөлшектерін ұсынды. Компания оның сызбаларын жүзеге асырып, әлгі тамшылатқыштардың көбі әлі де сатылып келеді. Компанияның қазіргі бас директоры Ран Майданның айтуынша, « Симча [ Бласс ] тамшылатқышты ойлап тапты, ал Рафи оны жетілдірді ». БІЗДІҢ БАСТЫ ЖАУЫМЫЗ – НЕМҚҰРАЙЛЫҚ 2050 жылға дейін жер бетіндегі халық саны тоғыз миллиардқа жетеді. Сарапшылардың айтуынша, он бес жылда әлем халқының жартысы ауыз су тапшы өңірлерде тұрады. Соның кесірінен азық-түлікке сұраныс артуы мүмкін. Яғни әлем аз сумен көбірек азық-түлік өсіруі керек болады.
Осы үдеден шығу үшін адамзат қазірдің өзінде тоза бастаған жер телімдері мен су ресурстарын пайдаланудың инновациялық тәсілдерін табуы керек. Әлемдегі тұщы судың 1 пайызына жетпейтін мөлшері ғана ішуге жарамды. Осы асыл ресурстың көп бөлігі егістіктерді суғаруға қолданылады да, жартысынан көбі тиімсіз жұмыс салдарынан ысырап болады. Суды сақтаудың бір тәсілі дақылдарды суғару тәсілін өзгерту, ал ең тиімді әдіс – тамшылап суғару. Қазір Netafim жарыта тамақ ішпегендерді тойдыру мен көбірек дақыл өсіруде басты рөл атқарады. Компания фермерлер, кооперативтер мен үкіметтерге көптің игілігі үшін көбірек су үнемдеуге көмектеседі. Netafim әлемдік тамшылап суғару нарығының 30 пайызын иеленіп, өнімдерін жүз оннан астам елде сататын мықты компанияға айналды. Сол түні Мехудар Герцл тауындағы сахнадан түскенде өз-өзіне сенбей басын шайқады. Симча Бласс екеуі жасап шығарған жүйе миллиардқа жуық адамға азық табуға көмектесті. Бласс қамкөңіл болып көз жұмса да, Мехудар екеуінің өнертабысы бір дегенде бір тамшы тамыза отырып, талай адамның өмірін жақсартты. Құрыштан құйған адамдар Құс балапанын қорғаштағандай, Күш иесі де Иерусалимді қорғайды, оны қорғайды да пәле-жаладан ада етеді, сақтайды әрі құтқарады. Газадан бір шақырымдай жердегі израильдік қала тұрғындары дереу жақын маңдағы бомбапанаға кірді.
Үрейлі тыныштық орнады да, жұрттың бәрі жақындап қалған зымыран ысылын, одан кейін құлақты жарардай гүрсіл естіді. Терезе шынылары сынды. Көлік дабылы іске қосылды. Мен үш сағат бұрын ғана тұрған жерге зымы­ран түсті. Осы оқиға тікелей эфирден теледидардан көрсетіліп жатқанда, Иерусалимде үйде отырғаныма қуандым. Хамас адамдарды өлтіріп, күнделікті өмірдің тынышын кетіру үшін зымыран ататын. Теріскейдегі Ливанмен арадағы шекара маңы тынышырақ еді, бірақ Израиль басшылары ол жерде Хезболла хаос тудыра ма деп алаңдады. Кейінгі жиырма жылда бұл топ ондаған мың зымыран жинап алған. Әскерилер зымыран шабуылдарына қатысты шара жасауы керек еді, бірақ ондағы эксперттер қайтерін білмеді. Израильдегі өмір адам төзгісіз болып бара жатқанын олар да сезді. Бұл тапсырма Израиль қорғаныс күштерінің жаңа қару жүйелерін жасап шығаруға жауапты қызметкері Данни Голдқа жүктелді. Тамызда ол қорғаныс компанияларынан идея ұсынуды сұрады. Бұған мән бере қойғандар болмады. Сөйтіп электр инженериясы мен биз­нес саласында қос PhD дәрежесін қорғаған генерал мәселені өз бетімен зерттеуге кірісті. Ол орташа биіктіктегі зымыранды ұстап алатын жүйе жасап шығарғысы келеді. Ол кезде бұл идея ғылыми фантастика сияқты естілетін. Осы стратегиялық қорғаныс бастамасын сыншылар « Жұлдыздар соғысы » деп келемеждеді.
Аса күрделі технологияны қаржыландыруды Рейганнан кейінгі президент тоқтатып тастады. Израильдің әскери басшылығының мұндай жүйе жұмыс істеп кетеді сенбегеніне себеп осы болса керек. Голдтың әріптестері мен басшылары оны « қияли » көретін. Палестина мен Хезболла зымырандарының көбінің ұзындығы 1-2 метр, ені бір метрге де жете қоймайтын. Олардың ұшу траекториясы көбіне орнықсыз болып, бірнеше секундта Израиль каласына құлайтын. Болжауға келмейтін мұндай қаруды зымыраннан қорғау жүйесі қалай залалсыздандыра алады? Голд былқ етпеді. БҰЛ ІС ҚОЛДАН КЕЛЕ ME? Үй сыртында жарылып жатқан зымыран дыбысы Канох Левиннің жанын түршіктірді. Левин әйелімен солтүстік Израильдегі Жезрил жазығындағы үйінде тұратын. Ел Хезболламен кескілескен соғыс жағдайында еді. Хезболла тобы күніне жүз шақты зымыран ататын, ал Левиннің үйі қиян-кескі атысқа жақын жерде тұрған. Уошиңтонда АҚШ қорғаныс министрлігінде екі жыл жұмыс істегеннен кейін ол Израильге сол жазда ғана оралған. Израильдегі Rafael Advanced Defense Systems қорғаныс технологиялары компаниясының бас инженері ретінде ол қолдан жасалған жарылғыш құрылғылардың зиянын азайту тәсілдерін табумен айналысатын. Солтүстік Израильдегі « Рафаел » кеңсесіне жақын маңға зымырандар жаңбырша жауғанда, Орон Ориол Левинді кеңсесіне шақырды.
Компаниядағы ауа-ауа зымыран бағдарламасын басқаратын Ориол Левинге жаңа тапсырма берді: қысқа қашықтықтағы зымыран қаупіне аз ақшамен тиімді түрде тойтарыс беруді ойластыру. Левиннің алғашқы ісі – команда жасақтап, « Рафаел » компаниясы мемлекеттік тапсырысты жеңіп алардай жоспарды дайындап, Голдқа ұсыну болды. Олардың әрқайсы ауа-ауа зымырандарын сенен жақсы біледі, – деді Ориол. Өзге мамандар мұны он бес жылға созып жүріп алады. Министр бұл істі 50000 долларға атқарыңдар деп талап етті. Өзгелер мұны 1 млн долларға істемекші. Маған сырттан келген, мәселеге жаңаша көзбен қарайтын адам керек. Жиыннан шыққанда Левин әйеліне телефон шалып, онымен алдағы бес жылда жүздесе алмайтынын айтты. Соғыс жүріп жатқандықтан, әскер басшылары зымыранды токтату тәсілін табуды табанды түрде талап ететін болды. Левиннің бастығы оған көмекші бос кеңсе берді. Израильдің Ливандағы соғысы отыз төрт күнге ұласты. Бірақ өлім көп болды, талай елді мекен қирады. Қақтығыс кезінде 1200 ливандық және 165 израильдік мерт болды. Олардың көбі бейбіт тұрғындар еді. Қақтығыс кесірінен бір миллионға жуық ливандық пен 300-500 мың израильдік үйін тастап кетуге мәжбүр болды.
Үш айдан кейін 2006 жылғы қарашада Тел-Авивтегі Қорғаныс министрлігі кеңсесінде Левин мен оның командасы өз идеясын ұсынды. Левин ату күші, жоба құны, ауқымы мен атуға қатысты талаптардан бастады. Жобаны бір айдай іштей салмақтағаннан кейін Голд Левин командасын таңдап, оларға істі бастауға азғана ақша – 20 млн шекель ( 5 млн долларға жуық ) берді. Голд бір-екі жылда қосымша қаражат табуға уәде бергеннен кейін, « Рафаел » төрағасы Илан Биран да осынша ақша шығарды. Әуелде кеңесшілерінің көбі бұл идеяны мақұлдамағаннан кейін, премьер-министр Ехуд Олмерт жобаны қаржыландырудан бас тартты. Сөйтіп « Рафаел » компаниясына жобаның шынайы құнының аз ғана мөлшері 10 млн долларға кешенді зымыран жүйесін құруды бастауға мәжбүр болды. Левиннің айтуынша, « Ақша қолымызға тигенде қуанышым қойныма сыймады. Бірақ жобаны жүзеге асыра алмай қаламыз ба деп қорықтым ». Левиннің бастапқы командасы тым шағын еді. Шешім қабылдайтын адамның сөзі дұрыс саналды ». Команда мүшелері күніне жиырма төрт сағаттық ауысыммен жұмыс істеді. Бұл бағдарламаға қатысқандардың бәріне өте қиын кезең болды. Бала-шағамның ояу түрін ұмытып қалдым. Үш жыл бойы бір күн демалыс алмадым. Бірақ оған бір секунд та өкінбеймін ».
Голд та, Левин де қағып түсіруші зымыран құны жарты мил­лион доллар тұратын кәдімгі зымыран құнының оннан бірі шамасында боларын түсінді. Израильге қажет қағып түсіруші зымыранды жасап шығармаса, ел банкротқа ұшырар еді. Сөйтіп Левин шығынды азайтудың тосын тәсілдерін тапты. Солардың бірі ойыншық дүкені. Левиннің ұлының машинасы гаражда он бес жылдай тұрса да, мүлтіксіз жұмыс істейтін. Инженер дереу дүкенге барып, біреуі 80 цент тұратын бөлшекті көп қылып сатып алды. ҮШ, ЕКІ, БІР... ЕШТЕҢЕ БОЛМАДЫ Жүйеге ат қоюға да біраз уақыт кетті. Полковник Чико деген атпен ғана белгілі жоба жетекшілерінің бірі апта соңында қысқа демалысқа үйіне кетті. Әйелі екеуі қағып түсіретін зымыранға ат ойластыра бастады. Ал жүйенің өзін « Алтын күмбез » деп атау полковникке ұнады. Содан кейінгі жексенбіде команда « Тамир » атауын мақұлдады, бірақ « Алтын күмбез » дегенді ұната қоймады, себебі ол тым пафосты естілетін. Сөйтіп олар оны « Темір күмбез » деп атап, осы атау бекіді. Жүйені дизайнын жасауда эстетикаға да мән берілді.
Бастапқы команда құрамындағы бір инженер: « Мен батарея жүйесі супер­модерн және айбатты көрінсе дедім, өйткені қолданылғаннан кейін бір сағат ішінде ол CNN мен Al-Jazeera сынды арналардан көрсетілері анық ». Алайда жоба алға жылжыған сайын оған қаражат табу қиындады. Левин мен компания қаржы тапшылығын сезініп, қанша күш жұмсаса да, жұмыс өнбей қойды. Бір жақсысы, 2007 жылдың басында Қорғаныс министрі Амир Перез 10 млн доллар бөлді. Ал 2007 жылдың аяғында Қорғаныс министрлігі мен бүкіл қорғаныс ісі жетекшілерімен қызу пікірталастан кейін Олмерт жобаға қолдау көрсетіп, ИҚМ ақыры 200 млн доллар бөлді. Бұл « Рафаел » компаниясының екі толыққанды аккумулятор мен көп зымыран жасап шығаруына жеткілікті еді. Қол қою рәсімі Тел-Авивтегі Қорғаныс министрлігінде өтті. Бұл бір шат-шадыман шара болғанымен, қатысушылардың бәрі жадырап жүрген жоқ. Қорғаныс министрі Амир Перез қипақтап тұрған Левиннің қасына келді. Ол « Рафаел » инженерін былай шығарып алып, көзіне тура қарады да: – Қолыңнан келе ме? Оны сынақтан өткізу үшін « Рафаел » Негев шөліндегі Рамон кратерінде демонстрация өткізді. Аяқ астынан « Рафаел » зерттеушілері бәс тіге бастады. Олар қалжың ретінде үш лагерьге бөлініп, өздеріне ат қойып алды.
Ал « ионистер » « Тамир » жау зымы­ранынан тоғыз метр жерден өтеді деп ойлады. Сынақ өтетін күні ауа райы шөлейт жерге сай ыстық әрі құрғақ болды. Содан кейін « Темір күмбездің » кезегі келді. Бес, төрт, үш, екі, бір. Ештеңе болған жоқ. Левин команда мүшелерінен түймені тағы басуды өтінді. Ештеңе болған жоқ. Бірнеше минуттан кейін Қассам кратерге құлады. Левин зымыранды тағы сынап көруді ұйғарды. Инженерлер контейнерге тағы бір « Тамир » зымыранын салды. Одан кейін тағы бір Қассамды атып, күтіп, тағы бір « Тамирді » жіберді. Израильдіктердің салы суға кетіп қайтты. Жиырма төрт сағатта Левиннің инженерлері кілтипанды тапты: сымдардың бірінде ақау бар болып шықты. Біреу оны бұрыс жалғапты. Бір аптадан кейін әскери шенеуніктер мен « Рафаел » қызметкерлері Негевке тағы барды. Үш команда тағы да бәс тігісті. Бұл жолы кері санау оннан басталды. Қассам ұшып шықты. Левин демін ішіне тартып отырды. Кенеттен қос зымыран да видеоэкранда пайда болып, бірі бірін қағып түсірді. Топтың қуанышында шек жоқ. Орындалмайтын миссиядай басталған жоба елді қорғаудың нақты тәсіліне айналды.
ӨЛІМДІ КӨКТЕ ҚАҒЫП ТҮСІРУ Дегенмен бірнеше проблема да бар еді. Израиль үкіметі « Темір күмбезді » жасап шығаруға жүздеген миллион доллар жұмсағанда, « Рафаел » компаниясының бәсекелестері лоббиі үкіметті осы жобаға аудит жасауға көндірген. Баяндамада Голдқа қатысты әкімшілік не қылмыстық жаза қолдану көзделмесе де, жағымсыз әңгімеге себеп болды. Жобаға жүздеген инженер, әзірлеуші, сарбаз және қауіпсіздік қызметкерлері қатысты. Бірақ жұдырық негізінен Голдқа тиді. Жүйе теория жүзінде қолдануға дайын болғанда, Израильде зымыран ұшыратын аккуммулятор да, біреуі 75000 $ тұратын « Тамир » зымырандары да тапшы болды. Адамдарды ажалдан арашалау үшін осы екеуі де қажет. Яғни көбірек ақша керек. Израиль байырдан бергі одақтасы және қамқоршысы Америка Құрама Штаттарынан көмек сұрады. Дәл сол айда АҚШ Өкілдер палатасы қаражат бөлуді бірауыздан дерлік мақұлдады. Ол зымыран, артиллерия мен минометті нысанаға ала алатын, ұшақ, тікұшақ пен дронды, тіпті 69 шақырым радиустағы зымырандардың барлық түрін анықтап, қағып түсіретін. Және ол жаңбыр, тұман және шаңды дауыл сияқты түрлі ауа-райында жұмыс істей беретін. Жүйе төніп келе жатқан зымыранның қай жерге түсетінін және ол жердің стратегиялық маңызы бар-жоғын немесе халық тығыз орналасқан-орналаспағанын жоғары дәлдікпен есептейді.
Содан кейін « Темір күмбез » нысананы қағып түсіру үшін « Тамирді » ататын. Біреуі мүлт кетіп жатса деп, Израиль көбіне екі зымыран ататын. Сәуірдің басында ИҚМ Газа төңірегіне Ашкелон мен Беер Шиваға екі « Темір күмбез » батареясын орналастырды да әскери басшылық Израильге бағытталған Хамас зымыранын атып түсіруге рұқсат берді. ХАМАС теңіз жағалауындағы Ашкелон каласына зымыран жіберді. Бірнеше секундтан кейін « Темір күмбез » атылды. Аспанды ақ түтін жауып кетті. Левин ізденісін бастағаннан кейінгі бес жылда « мүмкін емес » делінген жоба ғаламат жетістікке жеткізді. Жүйе дер кезінде пайда болды. Соғыс кезінде Газа секторына жақын маңдағы қалада өткен үйлену тойы видеосы ғаламторда вирусша тарап кетті. Ескерту сиренасы іске қосылғанда, қонақтардың бірі бомбапанаға кетіп бара жатса, кейбірі аспанға көз тігіп тұрды. Тойға жиналған қонақтар мәз-мейрам болды. Ақыры израильдіктер өзін қауіпсіз сезінетін болды. Соның нәтижесінде Атлант мұхитының қос бетіндегі саясаткерлердің көбі арабтар мен еврейлерді келіссөз үстеліне отырғызуда және шекараның екі бетіндегі де көп адамды ажалдан арашалап қалуда бұл жүйе маңызды рөл атқаратынына сенді.
Бұған Уошиңтондағы саясаткер де келісетін сыңайлы: « Темір күмбез » – Израильді тізе бүктіремін деп ойлағандардың бәріне берілген әскери жауап, – дейді елші Деннис Росс. ИЗРАИЛЬДІҢ ӘУЕ ҚОРҒАНЫСЫ Әскери сарапшылардың есебінше, 2014 жылғы соғысқа қарамастан, Газа секторында ондаған мың зымыран бар. Оған қоса Ливанда да жүздеген мың зымыран бар. Алайда Голд қорықпайды. Ол « Темір күмбез » бұл қауіпке тойтарыс береріне және жетістік көрсеткіші бұрынғыдан да жоғары боларына сенімді. Израильдің саяси ортасында Голд батыр саналады, оған тағылған айыптар негізсіз болып шықты. Жүйе ресми іске қосылғалы, елге бағытталған мыңнан астам зымыранды қағып түсірді. Жүйеге израильдіктер де риза. Елдік түкпір-түкпірінде « Темір күмбез » бейнеленген киім-кешек, атрибуттар мен бамбер стикерлері сатылады. Бірақ Голд пен Левин сынды адамдардың табандылығы мен тапқырлығынсыз мұның бірі де болмас еді. Голд айтқандай, « Кейде Дон Кихот болған да дұрыс ». Қазіргінің Жүсібі Ең дәстүрлі дұға мол астық жинау, Құдайдан азық, яғни нан жіберуді сұрайды. Инноватор, « Астық пілләсі » технологиясының авторы Шломо Наварро – Құдайдың елшісі. Оның хикаясы – заманауи қасиетті кітап.
Ел отыз жылға созылған азаматтық соғыстың қанды қырғынынан жаңа шыққан, бірақ ауыл тұрғындары әскері көп өзге жау жәндіктерге есесі кетіп жатқанын айтты. Кейінгі апталарда жәндіктер дақыл қоймаларын жаулап алғандықтан, тағы да аштық болатын сияқты. Наварро олардың жағдайды әсірелеп тұрмағанын бірден байқады. Қоймаға кіргенде төбеге ілінген жүгері салынған қаптардағы жәндіктердің сатыр-сұтыр дыбысын естіді. Ауыл тұрғындары жергілікті егіспен күн көріп отыр. Талай жылдан бері қоймадағы астықты зиянкестерден сақтаудың түрлі тәсілін қолданып көрген. Жергілікті дүкенде өндіруші фирма атауы жазылмай целлофан пакетке салып сатылған улы инсектицидті қолданған шаруа саны көп. Олар қамбаға салған астығына ақ ұнтақ шашқан. Жұмысшылар ұнтақты көбіне қолғап кимей уыстап-ақ шаша беретін. Олар улы зат қолды жуғаннан кейін де теріде қалып қоятынын білмепті. Бұл ауруға душар етіп, тіпті адамды өлтіруі де мүмкін. Ғалымдардың айтуынша, кей инсек­тицид пен химикат озон қабатын бүлдіреді әрі уақыт өте келе жәндіктер осы химикаттарға төзімді болып, олардың тиімділігі азаяды. Наварро ауылдағы астықты сақтаудың жақсырақ тәсілін ұсына алатынын білді. Күріш, бидай, дәмдеуіштер мен бұршақ тектестерге арналған үлкен, герметикалық түрде жабылатын қап « Астық пілләсі » деп аталады.
Қаптың бес тоннадан үш жүз тоннаға дейінгі астық сиятын өлшемдері бар. Ол поливинилхлорид ( ПВХ ) деп аталатын төзімді материалдан тігілгендіктен, оңайлықпен жыртыла қоймайды. Фермер қаптың аузын ауа өтпестей етіп жапқанда, іште қалған жәндік пен оның дернәсілі тұншығып өледі. Наварроның айтуынша, орта есеппен алғанда, « піллә » астықтың 99 пайызынан көп бөлігін сақтап қалады. Оны егінді жинап алған соң кез келген уақытта қолдануға болады. Астықты қапқа салғаннан кейін он күнде ішіндегі жәндік атаулының бәрі өледі. Содан кейін астықты елеп-екшеп, өлген жәндіктерді алып тастайды. Ауыл тұрғындары оның сөзіне сеніңкіремесе де қапты қолданып көргісі келді. Наварро мен оның командасы Эритреяға Дүниежүзілік лютеран федерациясы атынан барған еді, ал қайырымдылық ұйымына ауыл тұрғындары сенеді. Жергілікті тұрғындармен бір шыныаяқ кофе ішкеннен кейін израильдік ғалымдар оларға қапты көрсетті. Жиналып тұрғанында ол файл салатын кішкентай шкафтай шағын еді. Бірақ оны ашқанда оған он тоннаға дейін астық сыятынын түсіндірді. Тұрғындар қолы қарулы жігіттерін жинап әкеліп, « пілләні » толтыра бастады. Содан кейін оны ауа кірмейтіндей етіп жауып, күтті. Екі күннен соң қапты ашып, астықты електен өткізгенде, жүздеген өлі жәндік шықты.
Наварро сөзінде тұрып, ауылды аштықтан аман алып қалды. АШТЫҚ ОЙЫНДАРЫ Әлемде 805 млн адам тұрақты түрде тоя тамақ ішпейді. Эритреядағы шаруалар сияқты дамушы елдердегі фермерлердің көбі астықты әлі күнге дейін кенеп қапта сақтайды. Жәндіктер бұл қаптарға оп-оңай еніп, фермер астығының жартысынан көбін жарамсыз етіп тастайды. Сарапшылардың айтуынша, осы залалды азайту аштыққа қарсы күресте маңызды рөл атқарады. Факті келтірсек, тиімсіз сақтау тәсілінің кесірінен жылына 1,3 млрд тонна азық-түлік жарамсыз болып қалады. Бұл дегеніңіз жер бетінде өндірілген азық-түліктің үштен бірі, ол әлемдегі барлық аш адамды тойындыруға жетер еді. Бұл майданға Наварроның өнертабысы қазірдің өзінде болысып жатыр. Егін орағынан кейін астықты бірден қапқа салып алған шаруа баға өскенше алаңсыз отыра береді. Тақыр кедей ауылдарға Наварро бір ортақ « піллә » сатып алып, басы артық астықты бірге сақтап, керегінше алып отыруға кеңес береді. Шағын фермерлер осындай қадамға бармаса, кедейлік шеңгелінен шыға алмайды. Наварроның GrainPro коммерциялық компаниясы « пілләні » 90-жылдардың басында ресми түрде таныстырғандықтан, әлемнің жүз шақты елі оны қолданып, астығын жәндік, кеміргіш пен өзге зиянкестерден қорғап отыр.
Компания герметикалық жабылатын шағын қаптармен қатар миллиондаған пілләні дамушы елдерге, соның ішінде араб әлемі мемлекеттері ( олардың көбінің Израильмен дипломатиялық қарым-қатынасы жоқ ), Африка, Латын Америкасы мен Азиядағы елдерге сатты. Халықаралық күрішті зерттеу институтындағы ғалым Мартин Гаммерт айтқандай: « Технология өзін дәлелдеді, мұның пайдасы мол. Ендігі қиындық... оны жұртқа таныстыру ». ЖАРЫҚШАҚТЫҢ ЖАҚСЫЛЫҒЫ Қазір жасы сексенге қараған Наварро перғауынды астықты жер астында сақтауға көндіріп, Мысырды аштықтан аман алып калған Інжіл кейіпкері Жүсіптің қазіргі заманғы бейнесі ретінде кеңінен танылған. Жүсіптің хикаясы сияқты Наварроның да астық сақтау ісінің құрметті маманы атану хикаясы керемет болды. Түркияның Измирінде туып-өскен Наварро 1963 жылы Израильге келуге бел буған. Оның бұл сапарға қажет ақшасы да, төлқұжаты да жоқ еді. Бірақ жиырма үш жастағы Наварро идеалист болатын, еврей атамекенінің буынын бекітуге көмектесуте асықты. Стамбулдан Хайфаға баратын кемеге билет сатып алған төрт досы мұның бортқа жасырып өткіз деген өтінішіне келісті. Отбасы өзін жібергісі келмесін білген Наварро олармен қоштаспастан-ақ кемеге түсіп кете барды. Кеме Жерорта теңізінен өткен төрт күнде Наварро анда-санда тамақ ішуге және аяғын созып алуға ғана шығып, достарының каютасында тығылып отырды.
Көзге түсіп қалсам, қайта Түркияға жібере ме деп қорқып жатқан Наварро кемеден қалай түсерін, визасыз Израильге қалай кірерін де білмеді. Достары кір салған кәрзеңкеге жасырып алып шығайық десе де, ол Израильге өз аяғымен кіргісі келді. Хайфада Израильдің кеден офицері төлқұжат тексеруге кемеге көтерілгенде, Наварро оған шындықты айтты. Офицер басшыларымен кеңесуге шығып кеткенде, түркиялық билетсіз « қоян » иммигрант достарымен бірге алаңдап күтіп отырды. Көп ұзамай офицер оралып, Наварро кемеден шықса болады деді. Куаныштан достарының төбесі көкке жеткендей болды. Ол кезде Израильде Түркиядан көшіп келгендер қоян-қолтық араласатын. Солардың ішіндегі Мизрахис және Кастрос деген екі көрнекі отбасымен Наварроның алыс туыстығы бар еді. Израильге келгенінде, олар оған ас-су, баспана беріп, тіпті жұмыс та тауып берді. Наварро не жұмыс істегісі келерін білмеді. Бірақ оның еврейлік білімі мықты еді, әрдайым Жүсіп хикаяларына қайран қалатын. Израильге қоныс аударардан бұрын ол Түркиядағы көрнекті оқу орыны Еге университетінде ауыл шаруашылығы инженері мамандығын алған. Инсектицидтер, олардың дақылды жәндіктерден қорғау тәсілін, бірақ көбіне оны қолдану салдары нашар болатынын сол университетте естіп білген. Сөйтіп жүріп ол Израильдің өсімдіктерді қорғау қызметінен ( ИӨҚҚ ) жұмыс тапты.
Алғашқы жылдары Наварро ИӨҚҚ-тегі мемлекеттік қызметте істеп, магистратурада оқумен қатар Израиль армиясындағы борышын өтеді. Бойжеткеннің отбасы да Түркиядан көшіп келген болатын. Екеуінің үш баласы болды, бірақ отбасылық өмірі мен жұмысына қанды қырғын кедергі келтірді. Наварро 1967 жылғы соғысқа қатысып, одан дін аман шықты. Екі жылдан кейін олар Иордан жазығындағы Палестина әскерилермен арадағы соғысқа танк әскері құрамында қатысты. Палестиналықтар Иордания талай жыл бұрын айырылып калған территорияны тартып алғысы келді. Палестина жасақтары Наварро мен оның командасының шалғайдағы заставасына тұзақ құрды. Шайқас қызған кезде миномет жарылып, оның жарықшағы Наварроның аяғын паршалап кетті. Жарылыс екпінімен төрт метрге ұшып кетті. Есі кіресілі-шығасылы болып жатып, қасындағы солдаттардың бірі өлгенін көрді. Миномет жарылып, оқтар зуылдап жатқанда, жолдастары оны қауіпсіз жерге алып шықты. ЦАХАЛ Наварроны Иерусалимге тікұшақпен алып кетті, онда оған операция жасалып, аяғындағы жарықшақ алынды. Өзі Әскери қызметі үшін құрмет медалімен марапатталды. Одан кейінгі сегіз айда аяғына гипс таңылып, госпитальда жатты. Жарақат салдарынан аяғын сәл сылтып басатын болған соң, достары мен әріптестері қалжыңдап, оны « slow motion » ( баяу видео ) деп атайтын.
Бірақ соның арқасында ол өзі қатты қызыққан температураны манипуляция жасау мен герметикалық сақтау тақырыптарын зерттеуге уақыт тапты. Госпитальдан шыққаннан кейін бірнеше жылдан соң Наварро Израильдің ауыл шаруашылығын зерттеу ұйымының « Вулкани » орталығына жұмысқа тұрды. Ауыл шаруашылығы, су ирригациясы, дақылдарды қолдан өсіру мен тыңайтқышты қадағалау бойынша зерттеу жасайтын бұл институт бүкіл әлемге танымал еді. Түркияда дүниеге келген ғалым « Астық пілләсі » прототипін осы жерде жасап шығарды. Наварро өз эксперименттерін қарапайым ғана сұрақтан бастады: көп мөлшердегі дақылды ұзақ уақыт еш залалсыз сақтауға бола ма? Сол кездегі көп ел сияқты Израиль де нарықтың құбылуы, табиғи апат және соғыс жағдайларына азық-түлік сақтайтын. Наварро он бес мың тонна астықты бункерде герметик түрде жауып тастауға болатынын дәлелдеуді мақсат етті. Тура Жүсіп сияқты алдымен терең траншея қазды. Бұл жоба 1979 жылы басталды. Сол жылы астық мол түскенімен, өткен жылдағыдай оның 2 пайыздан көбі зая кетуі мүмкін еді. Израиль басшылығы астықтың көп бөлігін сыртта ұстады, оларға оны сақтаудың жақсырақ тәсілі керек еді. Өз саласында жақсы танылып үлгерген Наварро Сауда министрлігі басшыларына қысқаша мәлімет берді. Ол кейіннен бункерде сақтау деген атпен танылған сақтау тәсілі жоспарын ұсынды.
Оңтүстік Израильдегі Маген кибуцінде жоспар дереу жүзеге асырыла бастады. Ұйымдастырушылар лезде ұзындығы 110, ені 50 және биіктігі 9 метрлік траншея қазды. Ендігі ай бойы оның ішін поливинилхлоридпен қаптап, шұңқырға астықты төгіп, бетін жауып, траншея жиектерін дәнекерлеушілер герметик қылып бекітіп тастады. Наварро жоспарынан нәтиже шығарына сенімді еді. Бірақ ол ғаламат жауапкершілік салмағын да сезді. Миллиондаған долларлық жобаны басқарды, жерге көмілген астық ел қорының елеулі бөлігі еді. Наварроның айтуынша, одан кейінгі он бес айда талай түнді ұйқысыз өткізген. Қатты дауыл соққан сайын, үйінен екі сағаттық жердегі алаңға барып, эксперимент орнын тексеріп қайтатын. Онда еш проблема байқалмаса да, өзі осында келмесе байыз тауып отыра алмайтын. Сынақ мерзімі аяқталғанда, Наварро мен серіктері астық қамбаға салынған күндегі қалпында екенін көрді. Залал коэффиценті он есе азайып, 0,2 пайызға түсіп қалды. Ендігі жылы Израиль тағы үш траншея қазды. Астықты шектеусіз мерзімге сақтау және оны жәндіктерден қорғаудың қауіпсіз әрі сенімді әдісін талай жыл іздеген Наварро оны ақыры тапты. ШРИ-ЛАНКАДАҒЫ ЭКСПЕРИМЕНТ Бастапқы сынақ жақсы өткеннен кейін Наварро өнертабысы туралы бірнеше мақала жазды.
Ол кездесу уақытын алдын ала белгілемеген еді, бірақ өзі берері мол санаған өнертабыстың авторын көргенше асықты. Ол Наварро кеңсесінің есігін қағып кіріп келді де, дамушы елдерге көмектесу үшін Наварро эксперименты шағын қаптармен қайта жасап көргісі келетінін айтты. Израиль ғалымы оған елп ете қалған жоқ. Бірақ Саймон райынан қайта қоймады. Ертеңіне тағы да шақырусыз кіріп келді де, еврей халқы әлемнің өзге елдеріне осындай маңызды үлес қосуы керек дегенді айтты. Бұл жолы Наварро келісті. Апта өтпей жатып Наварро жоба туралы байыпты ойлана бастады. Бір түні құрылғыны түсінде көрді. Түс көріп жатып оянып кетті де атып тұрып, төмендегі кабинетіне жүгіре басып кетті. Көп ұзамай Наварро Саймонға хабарласып, өнертабысын жасап шығаруға бірнеше ай кететінін айтты. Саймон қатты қуанды. Ол өнертабысты Шри-Ланкада сынақтан өткізуге болатынын білді. Буддизм, индуизм, христиандық пен ислам дінін ұстанатын көпұлтты жиырма миллион халқы бар шағын ғана Шри-Ланка – Үндістанның оңтүстігіндегі арал ел. Саймон Шри-Ланкадағы ең үлкен үкіметтік емес ұйым « Сарводайамен » бірнеше жыл бірге жұмыс істеген еді. Сондықтан бұл ел кедей екенін және жиналған астықтың көп бөлігі бүлінуінен залал шегіп келе жатқанын білетін.
Команда қаптың прототипін әкелді де, алғашқы сынақты үкіметтік емес ұйым жақсы қарым-қатынас орнатқан үш ауылда өткізді. Ауыл тұрғындары астықтан түгел немесе көп бөлігінен айырылып, аштық бола ма деп уайымдап отырған. Сондықтан Наварро мен әріптестері оларға әдеттегі нормадан асқан залалды өтеп беремін деп уәде етті. Ұзақ трейниң мен нұсқау беруден кейін Сарводайа « пілләларды » әлгі ауылдарға жіберді. Үш айдан соң оралған олар эксперимент сәтімен шыққанын көрді. Жәндіктер тұншығып өлген, астық қаз қалпында, оны тамаққа пайдалана беруге болады. Содан бастап Саймон мен Наварро осы өнімді дамушы елдерге сата бастады. Олар тіпті БҰҰ Дүниежүзілік азық-түлік бағдарламасы мен Босқындар ісі жөніндегі жоғарғы комиссары кеңсесі сынды басты қайырымдылық ұйымдарын осы технологияны қолдануға иландырды. Саймон мен Наварро қайыр-садақаға немесе жоспары құбылып тұратын даму ұйымдарына иек артып отыра бергісі келмеді. Олар дамушы елдерге көмектесуге жеткілікті « Астық пілләсін » жасап шығарудың ең дұрыс жолы – коммерциялық компания құру деген шешімге келді. ПЕСТИЦИДПЕН АЛЫСУ « Астық пілләсінің » артықшылықтарына қарамастан, дамушы және дамыған елдердің екеуінде де пестицид қолданысы басым. Басты себеп – баға.
Бес тоннадан астам астық сиятын бір « піллә » 1000 доллардан артық бағаға сатылады, мұны кедей фермерлердің көбінің қалтасы көтермейді. GrainPro астықтың шағын мөлшеріне арналған 2-3,31 доллар тұратын герметик қаптар жасап шығарды, бірақ егіні отбасын асырауға ғана жететін, өнімді сатып алу үшін үкімет пен үкіметтік емес ұйымдардан көмек күтетін көп кедей фермерге осының өзі қымбат. Бір қарағанда, шаруаға пестицид қолданған арзан сияқты көрінеді. Бірақ энтомология, экология және азық-түлікті сақтау сарапшысы, Лиссабон университетіндегі профессор Марии Отилии Карвалоның айтуынша, ұзақ мерзімде пестицид қаптан гөрі қымбатқа түседі. Алайда дамушы елдерде « пілләнің » кең тарамауына жалғыз себеп оның құны ғана емес, дейді Саймон. Зиянды әсеріне қарамастан пестицидтер кеңінен қолданылып келеді, себебі маңдайалды астық өндірушілер қолданып жүрген тәсілін өзгерткісі жоқ. Олардың пікірінше, қоймасы бар, ал дезинфекция – « ғылым айналысатын іс » дейді Саймон. Жәндіктерді өлтіретін сапалы өнімді көкейге қонатын бағаға ұсыну ғылымның ісі.
Саймонның айтуынша, астықты сақтау бойынша бірнеше маман Archer Daniels Midland және Continental Grain сынды индустрия көшбасшыларын Наварро технологиясын немесе өзге қауіпсіз герметик сақтау әдісіне көшуге көндіргісі келген, бірақ одан түк те шықпады: « Адам проблеманы көрмесе, жаңа технологияны таныстыру қиын-ақ ». Пестицидке қатысты проблема әлі де бар, бірақ үлкен астық компаниялары өз тәсілін өзгертуге мәжбүр болатын кез келеріне аз ғана уақыт қалды. Тұтынушы азық-түлік қауіпсіздігіне қатысты көбірек мәлімет алған сайын, органик өнімді талап ететіндер саны артады. АҚШ-та алдағы бірнеше жылда органика нарығы жылына 14 пайыздық көрсеткішпен өсе береді деген болжам бар. Органик азыққа сұраныс артқанда, индустрияда Наварро технологиясын қолданғаннан өзге амал қалмайды деген үміт бар. Басқаша айтқанда, олар « піллә » жәндіктерден де өзге нәрселерді құртса дейді. РУАНДАНЫҢ СУ ЖАҢА ҚАБЫ 1999 жылы Руандадағы азамат соғысы аяқталғанына бес жыл ғана уақыт өткенде, ауылшаруашылық министрі Тесфай Гирмазион Израильге барып, « Вулкани » орталығында шенеуніктермен кездесті. Өзге жайттармен қатар ол « Астық пілләсі « туралы көбірек білгісі келді. Көргендері оны тәнті етті. Үш жылдан кейін, 2002 жылдың жазында Наварро Руанда астанасы Кигалиден бір сағат жердегі Любирици ауылына барды.
Онда Наварро жиырмадан аса адамға герметик сақтау технологиясын қолдануды үйретті. Трейниң курсының соңында Наварро министрмен тағы да кездесті. Ол эксперимент жасап көруге рұқсат сұрады: қаптардың бірін он жылдан астам уақыт сақтаса не боларын білгісі келді. Министр келісті. Олар жүгері салынған « пілләнің » аузын су да, ауа да кірмейтіндей етіп бекітті. Жиырма жылдан кейін осы орында жұмыс істеп жүрген руандалық шенеуніктер қапты ашқанда қайран қалды. Жүтері дәл қапқа салынған күндегі қалпында екен. Наварромен бірге Руанда үкіметі « Астық пілләсі » астықты ұзақ мерзім сақтай алатынын дәлелдеді. Вулкани орталығы ауыл шаруашылығын зерттеу ұйымының бұрынғы басшысы, Израильдің ауыл шаруашылығы министрлігінің бас ғалымы Гади Лобенстейн: « Астық пілләсі миллиондаған адамды кедейліктен құтқарды. Салыстырмалы түрде алғанда қымбат емес технологияны қолданып, фермерлер қазір азық-түлікті ұзақ кезеңге сақтап, отбасын асырай алады ». Төртінші күн Құдай бірі күндізгі уақытта билейтін, одан көмескілеуі түнді билейтін екі үлкен шырақ пен жұлдыздарды жаратты. Және Құдай олар жерге сәуле шашып, күн мен түнді билеп, жарық пен қараңғынын, арасын бөліп тұрсын деп көкке орналастырды және Құдай мұның дұрыс іс болғанын көрді.
Иерусалимдегі танымал « Дженерали » ғимаратының артындағы алаңда жиналғандардың бәрі шыжыған күннің астында терлеп тұрған. Физик және инженер Гарри Цви Табор онда Израильдің негізін қалаушы азаматтармен кездесуге келген еді. Онда премьер-министр Давид Бен-Гурион, қаржы министрі Леви Ешкол және сол кездегі премьер-министр кабинетінің бас директоры Тедди Колек бар еді. Бұл жай ғана қызық үшін болған жиын емес еді. Бірнеше жыл бұрын Израиль тәуелсіздік соғысында жеңіске жету үшін алты араб елінің армиясына тойтарыс берген. Енді жаңа қиындық шықты: шартараптан жүздеген мың еврей иммигранты келіп жатты. Экономика дағдарыста, отын тапшы, электр жарығы жиі сөніп қалатын. Жағдайдың ауырлығы сондай үкімет түнгі он мен таңғы алты аралығында су жылытуға тыйым салды. Халық көбейген сайын Израильдің банкрот болу ықтималдығы да артты. Табор буыны беки қоймаған мемлекетке азаматтарға қызмет көрсету үшін арзан әрі сенімді энергия көзі керегін білді. Бірақ оны қайдан табуға болады? Таяу Шығыстағы өзге елдерде телегей теңіз мұнай қоры табылды. Израильде мұнай жоқ. Ауқымды су қорын былай қойғанда, елде көмір де жоқ. Дегенмен онда күн сәулесі жетерлік еді. Бірақ күнді су жылыту мен электр қуатын алуға пайдалану қиын болатын.
Ғалымдардың жалпы халық қолданғанына қолайлы құрылғы жасап шығару жолындағы талай жылғы талпынысынан ештеңе шықпады. Алайда Табор мұның шешімі бар екеніне сенді. Физика мен қолданбалы инженерия саласындағы терең білімін пайдаланып, ол өзі « күн коллекторы » деп атаған құрылғы жасап шығарды. Бірақ бұл құрылғы зертханадан тыс жерде қолданылып көрмеген. Бен-Гурион мен өзгелердің көз алдында Табор құрылғыны ауланың ортасына қойып, іске қосты. Құрылғы суды түтіктерге тарта бастады да, сұйықтық қозғалғанда, панель күн сәулесін тартып, суды жылытты. Бен-Гурион қатты қуанды. Ол күн коллекторы елдің келешегін де, тіпті әлемнің даму бағытын да өзгертерін бірден түсінді. Премьер-министр разы болғаны сондай, Британияда туған ғалымды АҚШ-тың Аризона қаласында өтетін алғашқы дүниежүзілік күн энергиясы конференциясына жіберді. Және Таборға күн-су коллекторын жиынға қалай да ала барсын деп тапсырды ( физик плакат апарсам жетер деп ойлаған ). Конференцияда коллектор хитқа айналып, аяқ астынан кішкентай жаңа ғана құрылған мемлекет Израиль күн энергиясын қолданатын алғашқы елдердің біріне айналу жолына түсті. ӘПЕНДІЛЕР ӘРЕКЕТІ Табор 1917 жылы Ресейдегі еврейлерді басып-жаншудан қашып барып Ұлыбританияны паналаған еврей иммигранттары отбасында дүниеге келген.
Бала күнінде еврей, социалистік және сионистік құндылықтарды насихаттаған Хабоним сионист жастар қозғалысына мүше болды. Есейе келе физикаға әуестігі оянып, 40-жылдардың ортасында Лондон университетінде оқыды. Онда Еврей университетінің физика профессоры және Бен-Гурионның жақтасы Шмуель Самбурскиймен жолықты. Ол кезде Самбурский Британ мандатындағы Палестина хатшылығында Ғылыми және индустриялық зерттеу кеңесінде жұмыс істейтін, бұл ұйым әлемдегі еврей қауымдастығының білімін жақында құрылатын Еврей мемлекеті игілігіне жаратуды көздейтін. Ол Лондонға жиі барып тұратын, бірде жас британдық евреймен Табордың дос қызы ( кейіннен әйелі ) арқылы танысты. Екі ғалымның физикаға ғана емес, сионизмге де әуестігі ортақ болып шықты. Шетелдіктерді тамсандыру үшін салынған Британ отарлау кеңсесіндегі екеуінің алғашқы әңгімелесуі ұзаққа созылды әрі қызу өтті. Табор Самбурскийге Палестинада өлшем жүйесінің үш түрі: метрикалық, британ және осман жүйелері қолданылатынын айтып берді. Екеуі өзге жайттармен қатар осы проблеманы шешуде Палестина Британ ұлттық физика лабораториясы эквивалентін қолдануға тиіс дегенге тоқтады. Самбурский Палестинаға оралғанда Бен Гурионға жас Табор туралы айтып бергенде, Бен-Гурион: « О, біз физик таптық, өзі патриот екен » деді. Ол инженерлік білімін заңсыз иммигранттарды Израильге жеткізу үшін жүк кемелерін жолаушы кемесіне айналдыруға қолдануы керек еді.
Еуропадағы еврейлер Холокосттан кейін есеңгіреп қалғанда, Табор аман қалған еврейлерді Қасиетті жерге жеткізуге қолдан келер көмегін жасады. Екі жылдан кейін Табор өзінің де жолға шығар уақыты келгенін түсінді. Жаңа ғана құрылған Еврей мемлекетінде оған жұмыс не қандай да бір перспектива бар екеніне уәде етілмесе де, ол заттарын жинап, Лондоннан аттанып кетуге дайындалды. Қазір ойлап қарасам, расында да ақымақ болған шығармын ». Бірақ жолға шығарынан он күн бұрын ол Бен-Гурионнан премьер-министрге тікелей жауап беретін ғылыми кеңсенің физика және инженерия органында жұмыс істеуді ұсынған шақырту алды. Табор кіріскен алғашқы жобалардың бірі – Самбурский екеуі Лондонда сөз еткен Израильдің салмақ және өлшем жүйесін бір жүйеге түсіру болды. Бен-Гурион мен Самбурскийдің оған қатысты үлкенірек жоспары бар еді. Физика зертханасы ашылғаннан кейін ол ғылыми-зерттеу және конструкторлық жұмыс жайын ойластыра бастады. Оны күн энергиясынан бастаған жөн деп шешті. Ол кезде күн энергиясын пайдалану ессіздің ісіндей көрінетін ». ҚАРАПАЙЫМ ФИЗИКА Күн энергиясын алғаш рет римдіктер пайдаланған. Олар екі жарым мың жыл бұрын қарапайым болса да маңызды іс – ваннадағы суды жылытуға күн қуатын қолданған.
Бұл ванналарға күн түстен кейін түсетін, ваннаның бетінде шыны терезе күн сәулесін өткізіп, жылуды іште сақтап қалатын. Шыны терезелі ғимараттар сұранысқа ие болғаны сонша – римдіктер көршінің ауласына түсетін күнді көлегейлеу қылмыс саналатын заң шығарды. XIX ғасырдың ортасында негізінен АҚШ-та суды жылытуға металл резервуар қолданыла бастағанша, күн технологиясы жетілдіріле қойған жоқ. Түстен кейін бұл резервуарларда жылы душқа түсуге жетерлік ыстық су болатын. Ол шыны жәшікке бірнеше цилиндр металл резервуар салды. Бұл суды ұзағырақ суытпай ұстап тұратындықтан, металл резервуарды сыртта ұстағаннан жақсы еді. Бірақ ауа райы тамаша болғанның өзінде суды жылытуға бір күн керек еді. Түнде су дереу суып кететін, себебі жүйеде қандай да бір оқшаулау жасалмаған. Жиырма шақты жылдан кейін Лос Анжелесте тұратын Уильям Д.Бейли осы проблеманы шешті. Ол жасаған Day and Night Solar Water Heater екі бөлікке бөлінген. Бейлидің ысыту коллекторының түтіктері шыны жәшікке орналастырылған қара түске боялған металл жабынға жалғанған. Бұл қазіргі жүйеге ұқсас. Суды тар түтіктен өткізгенде, күнге тосылған су мөлшері аз болғандықтан, ол жылдам ыситын. Содан кейін су оқшауланған резервуарға өтіп, онда жиырма төрт сағат бойы ыстық күйінде тұратын.
Сол кез үшін бұл жақсы жүйе болғанымен, әлі де болса тиімсіз әрі қымбат еді. Бейли өз құрылғысын сата бастағанда, Калифорния билігі арзан табиғи газдың мол қорын тапты да, Бейлидің бизнесі мұндай мықты бәсекелеске төтеп бере алмады. Физик ретінде ол жылудың көп мөлшерін тартып ұстап тұратын жалғыз зат – жылтыр металл екенін білді, бірақ нарықтағы құрылғыларда тек қарапайым металл қолданылатын. Табор оның шешімін тапты. Металлды тиімді ете түсу үшін оның жылуды сақтау қасиетін бұзбастан қарайту керек. Әдетте метал декорациялық және коррозияға қарсы мақсатпен қарайтылатын. Олар қалаулы нәтиже беретін екі қаптаманы бірден дерлік тауып алды. Қарапайым физика ». Табор мен командасы құрылғыны зертханада сынақтан өткізді, жаңа құрылғы осыған дейінгі нұсқаларынан екі есе тиімді болып шықты. Бұл өнертабыс көбірек ыстық су шығарды және суды күн қызуымен ысытқыш шағын турбина не қозғалтқыш көмегімен елеулі мөлшерде электр тогын өндірді. Мұны жасау үшін ысытқыш көлемі үлкейтілген жоқ. Оның атауы: Tabor Selective Surface. Иврит тілінде дуд шемеш деп аталады. Табор жасаған құрылғысын Бен-Гурионға 1955 жылы көрсетті де, келесі жылы нақты ғылымдар саласындағы беделді Вейсман сыйлығын алды. Бірақ инновациясының таралуына осының бәрі жеткілікті болмады.
Ол үшін сәті түсуі керек еді. ОЛ МЕМЛЕКЕТКЕ ТИЕСІЛІ БОЛДЫ Біріншіден, Израильдегі үлкен зауыттар Табордың өніміне қызыға қоймады. Конференция қолдау мен марапатқа ие болғанымен, адамдардың көбі үшін « күнді жаппай тұтынуға жегіп қою » тым өрескел идея еді. Бірақ 1961 жылы ескі, тиімсіз күн су коллекторын жасап сататын израильдік Meromit-Olympia компаниясы Табор инновациясын қолдану құқығын алу үшін Израиль үкіметіне келді. Сионистер сионист болатын. Мен үкіметке жұмыс істеген соң менің өнертабысым да үкіметке тиесілі болды ». Үш жылдан кейін Meromit компаниясы Табордың селектив жабын технологиясы қолданылған су ысытқышты сата бастады. Бірақ содан кейінгі он жылда күн су коллекторы нарығы баяу өсті, тіпті үлкен қарсылыққа тап болды. Израиль үкіметі азаматтарды Табор өнертабысын қолдануға ынталандырған жоқ. Ұлттық электр компаниясы қолданушыларға бағадан жеңілдік бермеді. Алайда олар қолданушылардың тиімсіз электр су ысытқышты қолдануына түрткі болды. Тұрғын үй шаруашылығы қызметкерлері кәсіподағы да Табордың құрылғысына қарсы шықты, олардың ойынша жабдық ұсқынсыз еді. Компания салған үйлеріне Табор құрылғысын орнатуға рұқсат бермеді, қайта тұрғындарға электр су ысытқышты ұсынды. Бірнеше күн суық душқа түсіп көрсінші, сонда не дер екен. Суды күн сәулесімен ысытқыштың дизайны шешуге болатын мәселе ».
Бірақ әлемнің индустрия алпауыттары мұнай өнімдері тапшылығын сезген 1973 жылғы энергетикалық дағдарыстан кейін жағдай өзгеріп сала берді. Сирия мен Мысыр тосыннан Израильге шабуыл жасап, кейіннен « Қиямет күні » соғысы аталып кеткен қақтығыстың алтыншы күнінен кейін АҚШ Израильге қорғануға қару-жарақ берді. Осыдан кейін Мұнай экспорттаушы елдер ұйымы ( ОРЕС ) Канада, Жапония, Нидерланды, Ұлыбритания мен АҚШ-қа қарсы мұнайға эмбарго жариялады. Оның салдары: дүниежүзілік рецессия мен жаппай инфляция. Бірақ эмбаргоның жақсы тұсы да болды. Қалай болғанда да ол Табордың өнертабысына жақсы әсер етті. Осы заң энергия құны есебінен Израиль мен оның азаматтарының миллиондаған шекелін үнемдеп қалды. Қазір Израильдегі үй шаруашылықтарының 90 пайызға жуығы Табор өнертабысын қолданады және елдегі көп ғимарат тек күн энергиясынан қуат алады. Күн қуатының маңызы дүниежүзінде мойындалғанға дейін Израильдегі Гарри Цви Табор оны ел деңгейінде қолдануға алғашқы талпыныс жасады. Баяндамада жазылғандай, бұл үнем 900 MB электр станциясының өндіріс әлеуетіне тең. Тел-Авив университетінің сарқылмайтын энергия профессоры Абраһам Крибустің айтуынша, « Бұл өнертабыс болмағанда, тұтас индустриялар болмас еді ». ҚАЖЕТТІЛІК – ӨНЕРТАПҚЫШТЫҚТЫҢ ЕВРЕЙ АНАСЫ Крибустың мәлімдемесі Израильге ғана емес, өзге елдерге де қатысты.
Табордың селектив бет технологиясы осы саладағы бірқатар инновацияға ғылыми негіз болды. Luz компаниясы электр қуатын коммерциялық мақсатпен өндіруде күн энергиясына арқа сүйеуге болатынын дәлелдеді. Бұл тәсіл ең алдымен Гарридің ойына келген немесе ол оны ашуға өте жақын келген », – дейді Халықаралық күн энергиясы қоғамының президенті Дэвид Р. Миллс. Табор 2015 жылдың аяғында қайтыс болды, бірақ ол « ақша табуды емес, әлемді жақсарта түсуді мақсат етіп, күн энергиясын пайдалану қабілетімен көптің есінде қалды » дейді Крибус. Оның туғанына 98 жыл толғанда мандайалды кәсіпкерлерге арналған Израильдің энергия және бизнес конвенциясы Таборды « Жылдың энергия адамы » деп таныды. Израильдің марқұм бұрынғы президенті Шимон Перес: « Доктор Цви Табор заманауи кун су коллекторын ойлап тауып, кун энергиясы саласындағы ғалымдардың талай буынына шабыт сыйлаған израильдік инновация символына айналды », – деген. Кейінгі елу жыл шамасында суды күн қызуымен ысытуға әуестік әлемнің түкпір-түкпіріне тарады. Күн энергиясын пайдалануға қатысты үкіметтер беретін стимулдар саны артып келеді, себебі қазба отын қымбаттаған сайын жаңаратын ресурс арзандай береді. Әлемдегі саясаткерлер климат өзгеруі қарқынын басу керегін түсінеді.
Құрғақшылық, нөсер, қалыптан тыс ыстық болып, теңіз деңгейі көтеріліп, мұздықтар еріп, мұхит суы жылып жатқанда, Табордың инновациясына дүниежүзінде сұраныс артады. Басқаша айтқанда, 1955 жылдың сол бір жарық күні Табор өнертабысын көрген Бен-Гурион дәл айтыпты. Лондонда дүниеге келген израильдік ғалым қазіргі заманның Иегошуасы сияқты Еврей мемлекеті мен әлемнің өзге елдері үшін күнді тырп еткізбей ұстау тәсілін тапты. III БӨЛІМ. Игі технология 8-ТАРАУ. Ақсақ та жүріп кетеді Бүгілгеннің белін түзейтін, әлемнің патшасы, Сіз қасиеттісіз. Жол талғамайтын көлік ойнатылатын сауалнаманы ермекке толтыра салып, бірнеше аптадан кейін машина ұтып алғанын естіді. Оның күйеуі доктор Амид Гоффер машинаға қызықпайтын. Ол көлікті көршісіне жарты бағасына сатып жіберді. Бірақ балалары қатты қапаланғандықтан, әкесі олардың көңілін көтеріп қайтпақ болып, бір күні таңертең Гоффер бірнеше квадроцикл жалдап, үй маңындағы шаңды тақырды шарлауға шықты. Ол балалар бір сергіп қалатын болды деп ойлады. Інжілде жазылған ғажайып Сеппорис ауылының тұсында қызы екеуі бір көлікте, ал ұлы жеке көлікте жолдың шаңын көтеріп ызғытып бара жатқанда, Гоффер мінген көліктің тежегіші істен шықты. Доктор жолдан шығып кетіп, ағашқа барып соғылды.
Қызы дін аман шықты, бірақ Гоффер мойнын бұтақтарға сыра құлапты. Жерде жатқан оның зәресі ұшты. Жол апатына дейін Гоффер ота бөлмесіне арналған МРТ аппаратурасын жасайтын компания ашқан еді. Сондықтан ол мүгедектің сипаттарын білетін. Балалары жүгіріп жеткенде, оларды жанына жолатпады. Ол енді ешқашан аяғын басып жүре алмайтынын білді. Одан кейінгі тоғыз ай көңілсіз өтті. Гоффердің тұла бойы түгел сал болып қалды. Қолы сәл қозғалатын, электрон қоларбаны жүргізуді ақырындап үйренді. Онысы жақсы болды, бірақ үнемі денесі құрысып қалып, өзін үрей билейтін. Ең қиын проблемалардың бірі – әжетханаға бару. Қоларбаға таңылған көп адамның ас қорытуы дұрыс жүрмей, үлкен дәреті уақтылы шықпайды, бұл сепсиске, тіпті өлімге апарып соғуы мүмкін. Сал болып қалған көп адам ішекке қозғалыс беру үшін тік ішегіне екі саусақ салғызуға мәжбүр. Бұл жанды қинайтын және бірнеше сағатқа созылуы мүмкін процесс. Кей адам тік ішек пен іш қуысы бетінің арасын ашып, онда нәжіс жиналатын қалта орналастыратын хирургиялық операция жасатуға келіседі. Қанша қорыққанымен, Гоффер сәл де болса дербес болғысы келді. Бастапқыда ол тісін ыса алмайтын. Дәрігерлер берген құрылғыдан бас тартты.
Tіс тазалауды өз бетімен қайта үйренді. Бірнеше ай бойы жазуға әлі келмеді, бірақ оны да қайта үйреніп алды. Жоғары қарай. Одан әрі төмен түсуге болмайды ». Гоффер бәрінен бұрын психикалық тұрғыда қатты қиналды. Оның ахуалын жақсарту үшін дәрігерлер ауруды басатын ауыр дәрілер берген еді. Бірақ дәрінің жанама әсері оның санасын тұмандандырып жіберді. Сонда да жеңілмеді. Онысы дұрыс болды. Санасындағы тұман сейілгенде, Гоффер күйіне қатысты не істеуге боларын ойлана бастады. Ойлау қабілеті қалпына келгенде, Гоффер паралич мұның еркін алғанын, өзіне-өзі ие болмай қалғанын түсінді. Осы жайлы көп ойланған сайын оның мүгедек адамның дербестігін және қадір-қасиетін сақтау тәсілін ойлап тапсам деген ниеті артты. Сонымен қатар ол мүгедектің жақындарына көз деңгейінде қарауға көмектескісі келді, бұл – он екі мүшесі сау адамның басына келе қоймайтын ой. Өзі де осы халде отырғандықтан, бұл ой оның бар ойын билеп алды. Арбаға таңылған өмір толыққанды емес екенін түсінді. ДӨҢГЕЛЕКСІЗ РЕВОЛЮЦИЯ Алғашқы қоларба орындық сияқты емес еді, ол б.з. II ғасырда Қытайда жасалған зембіл сияқты өнертабыс еді. Қазіргі қоларбаның алғашқы суреті б.з.
Одан кейінгі мың жылдағы қоларба суреті жоқ, содан кейін ғана бір суретшінің Испания патшасы Филиптің ( 1527-1598 ) арбамен жүргенін салған суретін салыпты. Содан бері қоларбаны шұқылаған өнертапқыштар оны жайлырақ етті және ұтқырлығын арттырды. Бірақ негізгі концепция сол күйінде қалды. Қоларбаны өзгертуге қатысты аз ғана талпыныстың бірі XX ғасырдың 90-жылдарының ортасында жасалды. Дин Камен деген өнертапқыш Johnson & Johnson компаниясымен серіктесіп, артқы екі дөңгелегіне тұрып, баспалдақпен көтеріліп, түсетін, құм, тас және суда жүретін ІВОТ қоларбасын жасап шығарды. Алайда ІВОТ кең тарала қоймады – 25000 долларлық бағасы тым жоғары еді, өнертабыс уәдесіне сай болмай шықты, себебі баспалдаққа шыққан әлі де болса қиын еді. Қоларба тарихын зерттеген Гоффер оны өзгерту үшін адамзат еш нәрсе істемегеніне сене алмады. Әрине сал науқасқа көмектесу тәсілдері табылды. Ми туралы өте көп нәрсе үйреніп, дің жасушасы мен жұлынның зақымдануына қатысты ғаламат зерттеулер жасалды. Бірақ мұның ешқайсы да науқасты аяғына тұрғызған жоқ. Немесе қоларбаға таңылған адамның қайналымы нашарлауы, сүйек тығыздығы кемуі, зәр шығару мүшелерінің қабынуы жиілеуі, бұлшықеттің қашуы және дененің ұйып қалуы сынды проблемаларды шешпеді.
Электр және компьютер инженериясын Израиль мен АҚШ-та оқыған тәжірибелі ғалым Гоффер мүгедекке көмектесетін құрылғының жаңа түрін ойлап табарына сенімді болды. Гоффер осы жетістікті пайдалана отырып, сал адамның салмағы жеңіл, қайта зарядталатын моторлы қаңқа киіп, аяғын қайта басуына көмектесетін машина жасап шығаруға бел буды. Алдымен ол адамның жүруіне және баспалдаққа шығуына қанша энергия кететінін анықтады. Бірақ оған тек шағын батарея керек екен. Жарақат алғаннан кейін бір жылдан соң интернетті шарлап отырғанда, оған бір идея келді. Мүгедек адам қабық не экзоқаңқа қолданып қайта жүре алуы мүмкін. Жайра мен шаян солай жүреді емес пе. Бұл концепция қалай жұмыс істер екен деп ойланып отырып, жылдамдата прототип сыза бастады. Қолданушы қозғалысты басқару пульты білегіне тағып алады. Жүргенде көлбеу сенсор адам кеудесі тік және тепе-тең ұсталуын қамтамасыз етіп, құлап қалмай қозғалуына жағдай жасайды. Балдақ адамға баспалдаққа шығуға көмектесіп, салмағын орнықты етеді. Гоффер инновациясын ReWalk деп атап, оны сынап көруге бел буып, құрылғыны үйінің алдына шығарды. Екі аяғы сал болып қалған және екі аяғы мен екі қолы да сал болып қалған төрт ерікті сынаққа қатысуға ниет білдірді.
Балалары алғашқы ReWalk құрылғысын екі аяғы жансыз сал адамға кигізіп, оны іске қосты. Адам құлап қалса тоқтан суыра қояйын деп ұлы розетканың қасында тұрды. Қызы көлбеу сенсорды қадағалап тұрды. Гоффер қалтыраған әлсіз қолымен машинаны іске қосты. Мүгедек бір қадам, содан кейін тағы бір қадам және бірнеше қадам басты. Екі көзін оның әр басқан қадамынан алмай отырған Гоффер сал адамның жылап тұрғанын байқамады. БҰЛ НАМЫСҚА ТИЕТІНДЕЙ ЖАҒДАЙ ЕДІ Содан кейінгі екі жылда Гоффер құрылғыны жетілдіру жолындағы жұмысын жалғастырды. Қайта қуаттандырусыз төрт сағатқа дейін шыдайтындай етіп жасады, аяғы сау адамның өзі көбіне бұлай тоқтамай жүре бермейді. Алғашқы ReWalk салмағы жиырма килограмнан артық болатын, Гоффер оны жеңілдету және қолданушыға ұнамды ету тәсілін тапты. Бастапқыда Гоффер өнертабысының шығынын өзі көтеретін. Бірақ 2006 жылы ол өзге көмекпен қатар стартапты қаржыландыру, жетелеу және оқытумен айналысатын Израильдегі беделді Тесһnіоn инкубаторына қабылданды. Сонымен қатар ол Израиль үкіметінің « Тнуфа » ынталандыру бағдарламасынан грант алды. Компания жетістікке жетсе, грант несиеге айналады, ал жолы болмаса, шығынды мемлекет көтереді. Қалай болғанда да үкімет стартаптан үлес алмайды. Бағдарламаның басты артықшылығы – ортамен араласуға қол жеткізу.
Құрылғы Гоффер ойлағандай тарала қоймады. ІВОТ арбасының сәтсіздігі себебінен болар, замандастарының көбі ReWalk құрылғысы кәдеге жарарына сенбеді. Лекция барысында ол ReWalk көмегімен жүріп жүрген жас мүгедек келіншек түскен видеоны көрсетті. Қатысушылардың көбі оған күмәнмен қарап, видеоны фейк деп ойлады. Содан кейін Гоффер конференция төрағасы және Northwestern университетінің физикалық медицина және оңалту профессоры доктор Зев Раймерге өзге бір видео жіберді. Раймерден « Оның құрылғысыз жүрген видеосын жібере аласыз ба? » деген қысқа жауап алды. Бірақ ол былқ етпеді. Құрылғыны шұқылай беріп, төрт жылдан кейін Гоффер ақыры қолдауға ие болды. Бұл орталық осы салада көшбасшы еді. Ол ReWalk құрылғысын үздік мамандар доктор Уильям Бауман мен доктор Анн Спунгенге көрсетті. Гоффер оның ойын ашық айтпағанын сезсе де, Нью-Йоркке барды. Ол Спунгеннің қателескенін дәлелдегісі келді. Олар пациенттер футбол көріп, бильярд ойнап, әңгіме-дүкен құратын шағын бөлмеде кездесті. Тірі демонстрацияны тамашалуға зерттеуші мамандар, дәрігерлер, медбикелер мен науқастар барлығы жиырма бес адам жиналды. ReWalk киген сынақшы бөлмеде әрі-бері жүріп, баспалдаққа шығып түсіп, ұзын дәлізді бойлай жүргеніне Спунген сенбей қарап отырды. Жиырма бес қатысушының бәрі сынақшының соңынан дәлізге шықты.
Ол дәлізді бойлай кетіп бара жатқанда, науқастар да, медбикелер де тоқтап, оған тесіліп қарап қалды. Сынақшыдан экзоқаңқаны шешіп алғанда, Спунген оның екі аяғы салбырап қалғанын көрді, бұл – сал адамның айқын белгісі. Гоффердің сөзі жалған емес. Есеңгіреп қалған Спунген есін жия сала, орталық директоры Бауманға қарап: « Біз мұны жасауымыз керек », – деді. ӨЗГЕШЕ МАРАФОН Спунгеннің мақұлдауы ReWalk үшін маңызды бетбұрыс болды. Бірақ сал болғандар жүріп кеткенімен қоймай, жүгіре алатынын да дәлелдеген ерекше әйел құрылғыны шын мәнінде танытушы болды. Клер Ломас британдық мануал терапевт және шабандоз. Жерде жатқанда Ломас аяғын қозғай алмады. Кейін ол мойны, белі мен қабырғалары сынғанын, жұлынына зақым келгенін естіді. Омыртқаны түземек болған дәрігерлердің титан сым енгізгенінен ештеңе шықпады. Ол белінен төмен қарай сал болып қалды. Дәрігер оған ендігіәрі жүре алмайтынын айтты. Гоффер сияқты Ломас та беріле салғысы келмеді. Интернетте отырып ол ReWalk туралы мәлімет тауып, достары мен отбасының көмегімен 70 мың доллар жинап, Гоффердің құрылғысын сатып алды.
Ол ReWalk құрылғысын киіп алып, оны дұрыс қолдануды түсіну үшін күнде Лестерширдегі үйінен Йоркширдегі ИстРайдиңге екі сағаттан аса уақыт жүріп барып жүрді. Төрт айдан кейін құрылғымен жүруге төселіп алғаны сондай – Лондон марафонына қатысамын деп алдына жаңа міндет қойды. Күніне шамамен үш шақырым жүріп отырған ол 40 шақырымдық жарыс жолын он алты күнде жүріп өтті. Ломас күйеуі және бір жасар сәбиімен бірге мәре сызығын кесіп өткенде, жұрт қошеметтеп қол соқты. ҚҰЛАУ МЕН ҚАЙТА ТҰРУ Қазір ReWalk құрылғысын Еуропа мен АҚШ-та сатуға рұқсат бар. АҚШ-тың соғыс ардагерлері мен құқық қорғау органы қызметкерлерін қосқанда, оны дүниежүзінде төрт жүзге тарта адам қолданады. Компания акциялары Нью-Йорк қор биржасына шығарылып, Гоффер зерттеу мен инвестицияға миллиондаған доллар тапты. Израильдік өнертапқыш алдағы бірнеше жылда Ломас сияқты көп адам құрылғыны қолдана алар деп үміттенеді. Нарық әлеуеті зор. Гоффердің есебінше, АҚШ пен Еуропада қоларбаға таңылған шамамен алты миллион адамның 250 мыңға жуығы осы құрылғыны қолдана алар еді. Әйтсе де ReWalk пен оның бәсекелестеріне қатысты сын да бар. Қауіпсіздік. Экзоқаңқаны қолдануды үйрену үшін 12-15 рет мәрте дайындықтан өту керек. Сал болу деңгейіне қарай кей науқас қолдану машығын мүлдем меңгере алмайды.
Құрылғы қауіпті болуы мүмкін. Сал болып қалғандардың сүйегі өте әлсіз болады, сондықтан ReWalk пациенттерге тайғақ, еңіс не тегіс емес жермен жүрме деп кеңес береді. Жазатайым оқиғалар да болып жатады. Кей адам құрылғының пайдасы оның қаупінен аспайды деген пікірде. Тағы бір қиындық – баға. Бағасы 69000-85000 доллар шамасында болғандықтан, қолы қысқа пациент экзоқаңқаны сатып ала алмайды. АҚШ-тағы сақтандыру компаниялары бұл шығынды қамтудан бас тартты ( Мамандардың айтуынша, сақтандыру компаниялары жаңа және пайдалы технологияны мойындауға ниет білдіре қоймайды ). Гоффердің құрылғысы емдемейді, тек қозғалуға көмекші деп сынайтындар да бар. Осы екеуі бір-бірінен бөлек сияқты көрінгенімен, іс жүзінде олай емес. Мобайл құрылғының пайдасын түсінуге көп ақылдың қажеті жоқ, пайдалы екені көрініп тұр, оны кез келген қолданушы көріп жүр. Сал болған адам қазір құрылғыны үйде, сыртта және жұмыста қолдана алады. Бірақ сыншылар құрылғынының емдік сипатын мойындауы үшін Гоффер оның медициналық артықшылықтары қаупінен көбірек екенін ғылыми түрде дәлелдеуі керек дейді. Сонымен қатар ол бұл артықшылықты жүру жолы не велотренажер тепкен сияқты өзге қауіпсіз тәсілдер бере алмайтынын да дәлелдеуі керек.
ReWalk құрылғысының емдік сипаты барын дәлелдеу қымбатқа түсіп, көп уақыт алса да, Гоффер оптимист болудан танбайды. Ол сайып келгенде құрылғы қоларбаға таңылған адамдарға тән симптомдарды жеңілдетеді деген пікірде. Филадельфиядағы Эйнштейн денсаулық сақтау желісіне қарасты MossRehab клиникасының төрағасы және бас дәрігері доктор Альберто Эскуенази оған келіседі. Ол ReWalk қолданушы он адамға трейниң өткізіп, олардың он төрт денсаулық көрсеткішін бақылап, кей қолданушының « ауруы жеңілдеп, ішек, несеп жолы және бұлшықет спастикасы жақсарған » деген қорытынды жасады. Сонымен қатар зерттеу қолданушылардың « дене төзімділігі артқанын, елеулі кері әсері болмағанын » анықтап, жүйені тұрақты түрде қолданғысы келетінін де білді. Осы және өзге де зерттеулерге сүйенген Гоффер сақтандыру компаниялары ReWalk құрылғысының денсаулыққа пайдасы арқасында жылына 30000 доллар үнемдейді дейді. Чикаго оңалту институтының қызметкері Жайараман құрылғыны қолданып тұрақты түрде жаттығу жасаса, үнем бұдан да жоғары болуы мүмкін деген пікірде. Егер сақтандыру компаниялары құрылғыны өз тізіміне қосса, қолданушы саны артып, бәсекелестер көбейіп, баға түсуі мүмкін дейді Гоффер мен осы саладағы өзге мамандар. Өнім талайды тамсандырғанымен, оның қызығын көре алмайтын бір адам бар: оны ойлап тапқан Амит Гоффердің өзі. ҚОЛАРБАҒА ТАҢЫЛҒАН СОҢҒЫ АДАМ БА?
Мен Гоффермен солтүстік Израильдегі кеңсесіндегі лифтінің жанында кездескенде, электр қоларбада отырған ол менің қолымды қысқанда қуатты көрінді. Телефонда жауап жазуды былай қойғанда, қол алысудың өзін қайта үйренуге ол жүздеген сағат жұмсады. Бірақ ReWalk құрылғысымен жүру үшін науқас денесінің жоғарғы бөлігін басқара алуы керек, Гоффердің белінен жоғары денесі өзіне бағынбайды. Күні бойы отыратындықтан, ол алпыс екі жасында артық салмақ қосқан. Бірақ ол мені кабинетіне алып кіріп, өнертабысы туралы айтқанда, көзәйнектің ар жағындағы жанары жанып кетті. Үстелдің артында Гоффердің компаниясы биржаға шыққан күні Нью-Йорктің Таймс скверінде саусағымен V белгісін көрсетіп, науқастармен бірге түскен фотосы ілінген. Біз сөйлесіп отырғанда, ReWalk құрылғысын киген адам жүгіре баса кіріп келді. Аты-жөні Ради Кайуф, Исфия деген араб друз ауылында дүниеге келген екен. Есінен танып бара жатқанда ол « бітті » деп ойлағанын еске алды: « Денемнің дәл ортасынан оқ тиді, өліп барамын ». Қарулас жолдастары Кайуфты төпеп тұрған оқтың астынан алып шығып, Хайфадағы Рамбам ауруханасына тікұшақпен жеткізді. Он тоғыз күн ес-түссіз жатып, есін жиғанда қозғала алмады. Дәрігерлер оған енді жүре алмайтынын айтты. Гоффер сияқты Кайуф та депрессияға түсті.
Қоларбаға таңылған ол көбіне жұмыс істей алмайтын күйде болды, екі рет өзіне қол жұмсады. Бірақ достары мен отбасының арқасында ол көмек сұрауға бел буды. Емделу мен денесін оңалтуға бара бастағаны оған үлкен психологиялық серпін берді. Содан кейінгі бірнеше жылда ол үйленіп, әйелі төрт бала тауып берді. Алғашқы әңгіме барысында Гоффер Кайуфқа сал болып қалған адамға қайта жүруге көмектесетін құрылғы ойлап тапқанын айтты. Ол кезде қызым үш жаста еді. Ол маған қарады да « Әке, сен биіксің! » деді. Сол күні төбем көкке жеткендей болдым ». Қазір Кайуф бала-шағасымен солтүстік Израильдегі Кармиель қаласының маңында тұрады. Бұрында айналыса аламын-ау деп ойлап көрмеген іспен айналысады. Ол суға сүңгу курсын тәмәмдап, орындық сияқты құрылғы көмегімен шаңғы теуіп те көрді. Кайуф екеуміз қоштасқанда, Гоффер маған бұрынғы сарбаз Израильден гөрі шетелде көп уақыт өткізетінін айтты, ол құрылғының бейнесіне айналған. Араб жігіт әлемді аралап, израильдік өнертабысты әспеттеп жүргені қиял сияқты естіледі. Бірақ Кайуф ReWalk компаниясында жұмыс істейтін бірнеше арабтың бірі. Гоффердің айтуынша, діндар мұсылмандар мен еврейлер онда тату-тәтті жұмыс істеп жүр.
Қызметкерлердің бәрі сал болып қалған адамның талай жылдағы алғашқы қадамын жасауына көмектесуге жұмылған жерде әсірелеп көрсетілген жайт жоқ сияқты. Сондықтан да Гоффер қайта жүріп кетсем деген арманынан бас тартқан жоқ. Мен оның кеңсесінен шығарда, ол кейінгі өнертабысы туралы айтты. Сегвей типті UpNRide деген құрылғы екі аяғы мен екі қолы да сал болып қалған науқастың түрегеп тұрған күйі қозғалуына септеседі. Екі аптадан кейін Гоффер жаңа құрылғыны Йокнимдегі үйінің ауласында қолданып көрді. Он сегіз жылда алғаш рет бойын тіктеп тұрғаны осы еді. Миға арналған GPS Небір қиындыққа қарамастан, Имад пен Риим Юнис неврологиялық аурулармен күресіп, адамды ажалдан арашалап қалатын тамаша технологиялық компания құрды. Түрлі азшылық топ, діндер мен мәдениеттер барда тізе қосып жұмыс істесек, қандай жетістікке жетерімізге тамаша мысал – осы компания. Операция үстелінде шалқасынан, денесін бос ұстауға тырысып жатқан Шарлей Люстигтің бас сүйегін бұрғылап, доктор Ким Берчил 5 цент өлшеміндегі екі тесік жасап, миына екі тұрақты электрод орналастырды. Тері астындағы кішкентай сым екі электродты оның қарнындағы батарейкалы генераторға жалғастырылған. Генератор кардиостимулятор сияқты мерзімді түрде импульс беріп, нейрондар жұмысын үзіп отырды.
Люстиг талай жылдан бері Паркинсон ауруына шалдығып, денесінің жоғарғы бөлігі үнемі дірілдеп, ауыратын. Денесінің сол жағы қозғалмай, сөйлеуге де икемі келмейтін. Миды тереңнен стимуляциялау ( МТС ) деген процедура оның симптомдарын жеңілдетуге тиіс еді. Бір қиыны, нейрондарды табу үшін Люстиг бүкіл операция барысында ояу болуға тиіс, себебі Берчилл командасы неврологиялық нысанға жету үшін микроэлектродты регистратор мен дыбыс толқынына сүйеніп жұмыс істейтін арнайы медициналық құрылғы жүйесін қолданатын. Аппарат дыбыстарды компьютер экранына графика түрінде шығарып, Берчил мен командаға GPS іспетті қызмет етті. Дәрігерлер операцияны аяқтағанда, Люстиг Паркинсон ауруынан арыла қоймағанымен, оның көп симптомы жоғалып кетті. Процедурадан кейін қолдаушылар тобы ұйымдастырған кешке қатысып, бәрі шампан ішті. Люстиг процедурасынан он жылдан астам уақыт өткен қазіргі уақытта миды тереңнен стимуляциялау обсессив-компульсив синдромнан депрессияға дейінгі неврологиялық аурулардың барлық түрін емдеуге қолданылады. Оған қоса, осы процедура мен Альцгеймер ауруы, Турет синдромы, созылмалы ауру, травмадан кейінгі стресс, эпилепсия және тіпті шизофренияны емдеуге қатысты клиникалық зерттеулер жасалып жатыр. Әлемнің маңдайалды неврологтарының бірі Хагай Бергманның айтуынша, 150 мыңнан астам адамға миды тереңнен стимуляциялау жасалған.
Осы операциялардың көбінде Израильдегі ең ірі араб хай-тек копаниясы Alpha Omega шығарған медициналық аппарат қолданылған. Назареттегі ерлі-зайыпты Имад және Риим Юнис ашқан компания дүниежүзіндегі неврологтар арасында жақсы танымал. Юнис отбасы бастан өткерген қоғам нормаларын бұзу және еврейлер басым елде араб азшылығы тобынан болу сынды жайттарды ескерсек, компанияның өркендеуі де, оның инновациялары да таңдай қақтырарлық. ҒАЖАП МИ XX ғасырдың 60-жылдарынан бері зерттеушілер мидың нақты бөліктерін анықтап, ажырату үшін электрмен стимуляциялауды қолданып келеді. Кейінгі онжылдықтарда ғалымдар қозғалыстың бұзылуы мен психиатриялық ауруларды электр импульсымен емдеуге көбіне « ми пейсмейкері » деп аталып жүрген нейростимуляторды қолдана бастады. Бірақ 1987 жылы француз нейрохирургі Алим-Луи Бенабид ең жиі кездесетін қозғалыс ауруы эссенциал дірілді емдеуге миды терең стимуляция жасағанда ғана зерттеушілер процедураның толық әлеуетін аңғарды. Содан кейін әлемнің әр еліндегі ғалымдар миды тарам-тарам етіп бөліп алып, түрлі ауру әсерін азайту үшін миды тереңнен стимуляциялаудан жарысқа түсті. Жарыс басталғанда, Имад пен Риим кездесіп, бір-біріне ғашық болып қалды. Олар әлемге танылған технологиялық институт Технионда инженерияны оқып жатқан еді. Бірақ оны тәмәмдағанда екеуі де жұмыс таба алмай қиналды. Ол кезде Израильдің хай-тек индустриясының көбі армия мен қауіпсіздік төңірегіне шоғырланған еді.
Ондай мекемеге арабтарды жұмысқа алғысы келетіндер жоқтың қасы. Имад алғашқы жұмысын Технионның медицина факультетінен тапты. Онда ғалымдарға зерттеу жүргізуге қажет құрал-жабдық тауып беруге жауапты болды. Зерттеуге қажет дайын өнім табылмаса, Имад пен оның әріптестері оның қолдан құрастырылатын алмастырғышын жасап шығаруға көмектесетін. Осы қызметте жүріп ол медициналық трендтерді терең түсініп, потенциал бизнес-мүмкіндікті көре алатын болды. Содан кейін Риим Назареттегі құрылыс компаниясынан инженер ретіндегі алғашқы жұмысын тапты. Жұмыстары жақсы еді, бірақ израильдік араб инженерлерінің көбі қатарлы Имад пен Риим екеуі де бұдан көбірек іс тындырғысы келді. Сөйтіп 1993 жылы екеуі өз компаниясын ашуға бел буды. Volkswagen Jetta көлігіне қоса олар үйлену тойына келген төрт алтын теңгені де ақшаға айналдырды. Alpha Omega осы қаржымен ашылды. БЕЙТАНЫС АДАМДЫ ЖАҚСЫ КӨР Имад пен Риимнің екеуінің де отбасы әу бастан бұл шешімге қарсы болды. Технионды бітірген екі инженер, мұндай шешімге қалай келдіңдер? » деді. Бәлкім олар расында да жынды болған шығар. Көп кәсіпкер сияқты Юнус отбасы компанияны өнім, идея және шешілуге тиіс проблемасыз бастаған еді. Бұлар болса бизнесті жай ғана компания ашу шешімінен бастады.
Жұптың ғылыми-техникалық зерттеуде мықты тәжірибесі бар еді және Технион түлектері ретінде мықты ғалым, инженер және профессорлардың мықты ортасымен араласатын. Олар ғалымдар мен корпорацияларға ғылыми-зерттеу жобасын аутсорсқа беруге көмектесетін субмердігер жұмысынан бастады. Компания атауы да осыдан туындады. Бірақ Юнистер Еврей университетіндегі беделді невролог Хагай Бергманмен жұмыс істей бастағанда ғана болашақ жұмыс нишасы айқындала бастады. Технионды жаңа ғана тәмәмдаған Имад медициналық білім алып, PhD зерттеуін жасап жүрген Бергманмен 1983 жылы жолықты. Бастапқыда екеуін медицинаға арналған аппараттар мен ми нейрондарына әуестігі жақындастырды. Демалыс маусымы жақындап қалғанда, Юнис отбасы Бергман мен оның отбасын Крисмасты Исаның інжілде жазылған туған жері Назарет қаласында өткізуге өз үйіне шақырды. Мұнда жыл сайын ең әсерлі Крисмас мерекелерінің бірі өтеді. Тұрғындар үлкен шыршаларға жарық шамдарын тағып, музыкант топтар көшеде өнер көрсетеді. Имад католик отбасында, ал Риим православ грек отбасында дүниеге келгендіктен, Юнистер Крисмасты жылына екі рет тойлайды. Бергман отбасы да сөйтетін. Олардың еңбегі әлемге израильдіктер мен палестиналықтар тек соғысып, өлтіру емес, бірігіп жақсы іс тындыра алатынын көрсетер деп үміт етемін ». Алғашқы жылдары Бергман Alpha Omega компаниясына көп контракт берді.
Бірақ таргет жасалатын нақты орынды табу қиынның қиыны болатын. Осы проблеманы шешу үшін Юнис отбасы өз аппаратын ойластыра бастады. Alpha Omega құрылғылары дәрігерге тұрақты электродты орналастыратын тиісті орынды табуға көмектесетін ми ішіндегі GPS тәрізді әрекет етеді. Юнистердің өнімін көрген Бергман олардың аппаратын дүниежүзіне насихаттай бастады. Юнис отбасы тапсырыстың көбі неврологтардан түсетінін жылдам түсінді. Аппараттарын Израильде сата бастаған олар кейіннен Еуропа мен Америка нарықтарына да шықты. Имад неврология саласына 90-жылдардың басында енгенін және оның берер сыйы мол болғандықтан, сонда қалып қойғанын айтады: « Біздің аппараттарды көрген сайын төбемнен жай түскендей болып, « Ах, мына аппарат пациентке шынында да көмектеседі » деймін ». Ал Риимнің Паркинсон науқастарына көмектесуге жеке себебі бар. Әкесі осы жаман ауруға шалдыққан болатын, бірақ ол Alpha Omega аппаратының пайдасын көре алмады. Әкесі он жыл бұрын қайтыс болса да, Риим өзгелерге көмектесе алатынына разы. АҚШ-та жасалатын Medtronic медицина аппаратымен жұмыс істейтін Бенабид мидағы электр белсенділігін жазатын жабдықты жасап шығаратын компания іздестіріп жүрген еді. Ол дереу Юнис отбасын жабдықты сынақтан өткізуге Франциядағы Гренобл қаласына шақырды.
Телефонмен алғаш сөйлескеннен кейін бірнеше аптадан соң Юнистер Бенабид қажеттігін түсіну үшін оның операциясына қатысу үшін Гренобльге ұшты. Бұл көп сапардың алғашқысы және осы күнге дейін ұласып келе жатқан жұмыс қатынасының бастауы еді. БІЗ ӘРІ ИЗРАИЛЬДІК, ӘРІ ПАЛЕСТИНАЛЫҚПЫЗ Келешектегі ең үлкен клиентурасына жақын жүру үшін Юнистер отбасы 2003 жылы АҚШ-қа көшті. Олар Американы көлікпен жүріп өтіп, жолыққанның бәріне өнімді өткізуге тырысты. Атлантаға түсті, бірақ онда ұзақ қалмай, екі жылдан кейін елге ораламыз деп ұйғарды. Біз Назаретті жақсырақ мекен етуге атсалысқымыз келді ». Назарет пен Израильдегі 1,7 миллион арабтың алдынан әсіресе технология секторында үлкен қиындық шықты, бұл салада Израильдегі арабтар шеткері қалды. Елдің үздік университтеріндегі араб студенттер саны Риим келтірген сандарға парапар. Бірақ Израильдің технологиялық қызметкерлерінің 2 пайызы ғана осы ортадан шығып, араб мамандар Израильдегі технологиялық бумда шеткері қатысушы болып отыр. Бірақ жақсы білім алған қабілетті бағдарламашыларға сұраныс артқан сайын технология саласына енген израильдік арабтар саны артып келеді. Және араб тілінде сөйлейтін жүздеген миллион адам интернет қолдана бастағандықтан, Израильдегі Intel, Microsoft сынды көпұлтты компаниялар арабша сөйлейтін мамандарды жұмысқа көптеп тартып жатыр.
Тех-алпауыттарға жұмысқа кірмегендер осы нарыққа маманданған венчур қорларға сүйенетін араб тақырыбына бағытталған стартаптарға кіреді. Дегенмен әлі де алшақтық үлкен. Имадтың пікірінше, оған екі себеп бар. Біріншіден, израильдік арабтардың көбі технология секторының жүрегі Тел-Авивте емес, елдің солтүстігі мен орталығындағы туған ауылы мен қалашығында тұрады. Екіншіден, израильдік арабтардың дені әскерде қызмет етпейді. Олардың ойынша, армияға бару бауырлас палестиналықтар мен көршілес араб елдеріне қарсы шығу деген сөз. Оған қоса көп адам, соның ішінде Имад пен Риим де осы территорияларға Израильдің кіргеніне және Израильді сол жерде ұстап отырған кез келген институтка қарсы. Әскери қызметке бармауы салдарынан израильдік арабтар ұтылып жатыр. Израильдіктер технология секторына енетін даңғыл жолдардың бірі – ЦАХАЛ-дағы қызмет. Мысалы, элит барлау топтарында қатысушыларға арнаулы трейниң мен мықты әлеуметтік орта қалыптастыруға көмектесетін жолдас тауып берумен қатар айырықша технологиялық дағды қалыптастырады. АҚШ-та адамның білімі маңызды саналады. Ал Израильде адам қандай әскери бөлімде қызмет еткені маңызды. Израильдегі әр жұмыс іздеушіге « Әскерде қайда қызмет еттіңіз »? Ұлттық қауіпсіздік агенттігіне парапар 8200 сынды бөлімшеде қызмет ету үміткердің жұмыс алу шансын арттырады.
Израильде ЦАХАЛ-дың нақты бөлімшесі түлегіне арналған деп нақтыланған жұмыс хабарламалары интернетте де, мерзімдік басылымдарда да көп. Осы жәйттерді ескерген Имад пен Риим екеуі де өз қауымының көшбасшысы болуды, өнеге көрсетуді және араб көршілерінің жетістікке жетуіне қолдан келетінін істеуді өз миссиясы көреді. Имад та, Риим де мүмкіндігі кемшін жастар, араб хай-тек бастамасы және арабтар мен еврейлердің бірге бейбіт өмір сүруін мақсат ететін бірнеше араб және еврей бейкоммерциялық ұйымының жұмысына қатысады. Бұған Имад та келісіп отыр. Юнистер қызметкерлерін көшбасшылыққа ынталандыруға көп мән береді. Кейінгі жылдары төрт инженер Alpha Omega-дан кетіп, өз венчурін ашты. Екеуі – Alpha Omega-ның тікелей бәсекелесі. Юнистер олардың шешімін қолдады, себебі бұл израильдік арабтарға позитив әсер ететініне сенді. Alpha Omega қызметкерлерінің көбі Израильдегі инженерия саласындағы басты екі оқу орны Технион мен Тел-Авив университетін бітірген. Сонымен қатар Alpha Omega жұмыс тәжірибесін талап етпей, үздік университет түлегін бірден жұмысқа алу саясатын ұстанады, « себебі « еврей » компаниялары жұмысқа алмай қойған көп араб инженері бар » дейді Имад. Оған қоса компания католик, протестант, православ христиан, мұсылман мен еврей сынды түрлі мамандарды жұмысқа алады.
Компания жұмысшылары да осы көзқарасты ұстанады. Мұндай сезім Альфа Омега компаниясына тән. Біздің әкеміз бір [ яғни, Авраам ]. Ортақ мақсатқа жетуде бірге жұмыс істейміз ». Осы себепті де Имад пен Риим өзін тек израильдік немесе тек палестиналық санамайды. МИҒА АРНАЛҒАН ЖҮРГІЗУШІСІЗ КӨЛІК Қазір Альфа Омега аппараттары әлемнің түкпір-түкпіріндегі жүзден аса аурухана мен бес жүздей зертханада қолданылады. Компанияның заманауи техникасы Назаретте өндіріледі, оны АҚШ, Германия мен Израильдегі кеңселері мен Қытай, Жапония мен Латын Америкасындағы өкілдері сатады. Кейінгі бірнеше жылда сатылым жылына 15-24 % артып келеді. Компанияның табысы израильдік хай-тек экспортының басым бөлігін құрайды. Компания өз жұмысын енді ғана бастады. Бергман мен Юнистер миды тереңнен стимуляциялау тарихындағы ең үлкен секірістердің бірі болуы мүмкін жаңа жобада бірлесіп жұмыс істеп келеді. Бергман хирургиялық операцияға қатысты істердің көбінде адамды алмастыратын аппарат ойлап тапсам деп армандайтынын айтады: – Жұрт менен « автоматты навигация жүйесі сізден жақсырақ болады деп ойлайсыз ба? » деп сұрайды. Менің жауабым – жоқ ».
Бергманның пікірінше, « машина ең үздік адамнан жақсырақ бола алмайды... [ бірақ ] сіз ең жақсы адам маманды емес, орташа маманды алсаңыз, онда автомат жүйе әлдеқайда жақсы жұмыс істейді ». Эксперттердің айтуынша, мұндай технология үлкен қажеттік бар болғанымен, электрофизиолог тапшы дамушы елдерге лайық. Үздік медициналық қол жетпейтін науқасқа мұндай шешім қалыпты өмір мен азапқа толы өмір арасын білдіреді. Осы уақытқа дейін зерттеушілер Юнистердің технологиясын Иерусалимде жиырма шақты, АҚШ-та он бес рет сынап көрді. Өз саласында алда болу ерлі-зайыптылар үшін үлкен абырой. Компанияның ондаған мың адамға көмектескенін білген – одан да мерейлі сезім. Риим айтқандай, « Біз адамдардың өмірге қайта оралуына мүмкіндік береміз ». Алтын Файруолл « Мен оның айналасында от қорған боламын және оның ортасында менің даңқым болады ». Батыс қауіпсіздік мамандары ақыры оған көз жеткізген сияқты. Талай жылдан бері Балаги мен оның бірнеше әріптесі мың алты жүзден астам жоғары лауазымды адамға интернет арқылы шабуыл жасап келген. Олардың арасында Сауд патша отбасы, израильдік атомды зерттеушілер, NATO қызметкерлері, журналистер, Иран диссиденттері мен адам құқығын қорғаушы белсенділер бар.
Үш құрлықтағы қауіпсіздік мамандары оның тобын « Зымыран марғау » деп атағанын оқығанда кибер маман күліп жіберді. Екі жылдан астам уақыт әлемдегі үздік киберқауіпсіздік компанияларының бірі Check Point Иран революциясы сақшыларымен байланыстағы банданың ізін аңдыды. Көп схеманың бірі – хакер жапа шегушіні e-mail ашуға көндіреді, әлгі e-mail шпион бағдарламаны автоматты түрде жүктеп, компьютердегі ақпаратты ұрлауға жол ашады. Бірақ Балаги люкті ашық қалдырғандықтан, Check Point инженерлері оның командасының мәлімет қоры, логиндері мен құпиясөздерін, пошталарын, зиянды бағдарлама орнатылған уеб-беттерді, олар шабуыл жасауға қолданған серверлерді және нысанға алынған адамдар тізімін тауып алды. Өзге қылмыскерлер сияқты Балаги тығылып өмір сүрген жоқ, оның интернетте жария уебсайты бар, ол Ирандағы бірнеше маңдайалды университетте дәріс береді. Оның хакерлік курстары онлайн тұр. Check Point басшылары « Зымыран марғау » туралы есепті жариялардан бұрын Еуропа, Америка мен Израильдегі ұлттық қауіпсіздік қызметкерлерін хабардар етті. Шабуылдың залалы зор болды, бірақ ол бұдан да көп болуы мүмкін еді. Check Point компаниясының бас директоры Гил Швед ойлап тапқан желілік қорғаныс талай адамды хакерлік шабуылдан сақтап қалды. Израильдің қаржы министрлігінде жүйені талдаушы қызметкердің орта тап отбасында өсті.
Он жасында Швед аптасына бір рет өтетін компьютер курсына жазылып, өз бетімен оқи бастады. Екі жылдан кейін ол бағдарлама жасайтын компанияға жұмысқа кіріп, он төрт жасында ата-анасынан Еврей университетінде оқуға рұқсат сұрады. Олар менен өмірімде спорт, ойын-сауық және дәріс пен жұмыс басын тең ұстауды ғана сұрайтын ». Жасөспірім кезінде де Швед екі жұмыс істеді. Еврей университетінде коюпьютер жүйелері администраторы болды және архитектура мен инфрақұрылымдық шешімдерге маманданған EMET computing компаниясында да қызмет етті. Дегенмен он сегізге толғанда Швед әскери қызметін өтеуі керек болды. Ол ЦАХАЛ қатарына шақырылып, ең элит саналатын құрылымдардың бірі – 8200 бөлімшесіне бөлінді. АҚШ-тың Ұлттық қауіпсіздік агенттігіне ұқсайтын бұл топ сигналдарды барлау және кодтарды шешумен айналысады. Қызметі барысында Швед кей қолданушыға құпия материалға қол жеткізіп, кей материалды ысырып тастауға мүмкіндік беретін компьютерлер желісін құрды. Әскерде жүргенде Швед келешекте қайда жұмыс істегісі келетінін де түсінді. Компьютер желілері қауіпсіздігін қамтамасыз ететін өнім жасап шығарғым келді, бірақ достарыммен ақылдаса келе, [ әзірге ] ондай нарық жоқ екенін түсіндім ». Сөйтіп израильдік Optrotech12 стартапында бағдарлама жасаушы болып жұмысқа кірісті. Бұл оның өміріндегі ең жақсы шешімдердің бірі еді.
Ол жаңа өнімдерді жасап шығару, қаптау және сатуды үйреніп қана қоймай, дарынды бағдарламаушы Мариус Нахтпен танысты. Әскери қызметі ұқсас болған екі жігіттің әңгімесі жараса кетті. Нахт – элит « Талпиот » бағдарламасының түлегі екен. Бұл бағдарламаға қатысушылар әскерде қызмет ете жүріп жоғары білім алады да, алған білімін ЦАХАЛ-дың технологиялық қажетіне сай ғылыми-техникалық зерттеуге жұмсайды. Швед Нахтқа желілерге қорғаныс құру идеясын айтты. Интернет әлі де болса шағын еді, оны көбіне үкіметтер мен университеттер қолданатын. Бірақ олардың екеуі де web-тің бүкіл әлемді жайлауына тек уақыт керегін білді. НӨЛДЕН БАСТАУ 90-жылдардың басында web қолданысы арта бастағанда, Швед интернеттегі қорғанысқа фокус жасаған бірнеше форумды тапты. Ол компаниялардың қажеттілігін, қандай өнім сатып алуы мүмкін екенін анықтау және ықтимал бәсеке туралы мәлімет жинау үшін компанияларға бірнеше e-mail жолдады. Жас қауіпсіздік маманы бұл үлкен мүмкіндік екенін аңғарды. Швед 8200-дегі досы Шломо Крамерге хабарласты. Досына интернеттегі қауіпсіздік және файруолл құрумен айналысатын компания ашайық деп ұсынды. Крамер оны құп алып, Швед қуанып қалды. Ақпан айында Швед пен Нахт нарықты зерттеуді жалғастыру үшін Сан Диегодағы компьютер жасаушылар конференциясына қатысты.
Конференцияға қатысу жарнасы 2500 $ еді, Шведтің жиған-тергенінің жартысы соған жұмсалды. Бірақ ол ақшаны конференцияға жұмсаған жөн деп тапты. Сол ойы дұрыс болып шықты. Екі жігіт конференциядан шок болып шықты. Ал Нахт « бұлар құрал ойлап тапқанына мәз болып жүрген қамсыз жігіттер ғой » деп ойлады. Қатысушылардың дені интернеттегі мәліметті қорғауға мән бермейтін. Израильге оралған екі жігіт бизнес-жоспар әзірлей бастады. Содан кейін үш жас инженер стартап жұмысын жолға қою үшін істеп жүрген қызметінен шығып, Крамердің апасының пәтерінде жұмыс істеп, күніне 12-14 сағат бойы бағдарлама кодын жаза бастады. Бағдарлама әуежай қауіпсіздігі сияқты әрекет етуі керек деген мақсат қойылды. Ол рұқсат беру не бермеу үшін компьютердің интернет протокол ( IP ) адресін тексеретін. Инспекция жалғыз кіру пунктінде жасалатын. Осының арқасында жүйе кіріс деректердің бәрін тексеретін. Идея байырғы идея еді, бірақ мен нарық қалыптасқанын күтіп, компанияны соның төңірегіне құрдым ». Бірнеше айдан кейін олар процесті жылдамдатуға шешім қабылдап, сегіз сағаттық ауысымда жұмыс істей бастады. Көп пицца жеп, Coca-Cola ішіп, принтерді кезек-кезек толтырды. Сонымен қатар ықтимал инвесторларға телефон шалып, кездесуден қалмауға ұмтылды. МҰНЫ ҚАЛАЙ ІСТЕЙМІЗ?
Кодтауды бастағаннан алты айға жуық уақыт өткен соң үш жігіт фирма ашуға қажет бастапқы қаражатты тапты. Олар фирманы Check Point деп атауды ұйғарды. Ол бәске үлкен сома тігетін не ойынға мүлдем қатыспайтын жігіт сияқты көрінеді. Шын мәнінде ол тәуекелшіл емес. Ол нарықты түсінеді ». Қыркүйекте жігіттер код жазуды аяқтап, толыққанды жұмыс істейтін өнім дайын болды. Олар өнімді түнде Израильдегі түрлі бизнесте сынай бастады. Бұл біздің ісіміздің дұрыстығын көрсетті ». Бірақ Швед пен әріптестері өнімді сатуда қиналды. Үшеуі өнімді он сағаттық уақыт аймағында жатқан компанияларға сатып, соларға жолдау керегін білді. Көп ұзамай олар АҚШ-қа барып, жиырма шақты компаниямен кездесіп, FireWall-1 жүйесін сатып көруге тырысты. Олардың арасында State Street Bank, Goldman Sachs және National Semiconductor бар еді. Үш жігіт арзан қонақ үйге түсіп, кездесуге бастан-аяқ қара киініп баратын. Сонда үшеуі біркелкі көрінетін және сапарға аз киім-кешек алып шығуға болатын. Презентация барысында өнім қарапайым екенін көрсету үшін команда FireWall-1 бағдарламасының сынақ нұсқасын орнататын. Хакерлер жүйенің осал тұсын іздеп, тамырын басып көріп жатқанын көрсеткен хабарламалар пайда болғанда, компания өкілдері таң-тамаша қалды. Технология мамандары FireWall-1 революциялық өнім екенін бірден түсінді.
Бағдарлама желіге не компьютерге орнатылатын деректердің шығу тегі, мекені мен мақсаты туралы ақпарат тапты, ал Check Point қолданушы интерфейсі пайдалануға оңай болды. Жүйені орнату үшін IT маманның қажеті жоқ еді, сәл дайындықтан өткен кез келген адам оны орната алады. BRM компаниясынан алған қаражаттың бір бөлігіне Швед Сан-Францискода тұратын венчур-капиталист Дэвид Дж. Блумбергті бизнесті АҚШ-та өркендетуге көмектесуге жалдады. Олар өнімді тікелей сату емес, тарату керек деп ұйғарды. Басында Check Point алдынан көп қиындық шықты. Интернет байланысы тек қауіпсіздікке мән бере қоймайтын үлкен компанияларда ғана болғандықтан, клиент тарту қиын болды. Check Point компаниясының имидждік проблемасы да болды. Компанияның артында Моссад тұр деген қауесет тарап кетті. Бірде Блумберг Ұлттық қауіпсіздік агенттігінде презентация жасап жатқанда, Нахт Израильдің барлау қызметіне жұмыс істейді деген күдіктің кесірінен оны автотұрақта күтіп отыруға мәжбүр болды. Сонымен қатар компанияның АҚШ-та клиент тартуға көмектесетін өкілдігі болған жоқ. Швед Yellow Page каталогын ашып, Бостоннан жауап беру қызметін тапты. Автомат « Гил мұнда емес » деп жауап беретін ».
КҮНІНЕ ТӨРТ МЫҢ ШАБУЫЛ Әу бастағы осы сәтсіздіктерге қарамастан, 1994 жылы Check Point компаниясы мен Швед инновациясына түрткі болған үш маңызды оқиға болды. Наурыздың аяғында үшеуі файруоллды жұрт алдына шығару үшін өнімді Лас Вегастағы NetWorld+Interop көрмесіне апарды. Шығынды азайту үшін олар өзге компаниямен бірге бір стендте тұрып, промоушн брошюрасын әзірлеген жоқ. Файруолл таныстырылымы сәтті өтіп, « Көрменің үздік өнімі » сыйлығын ұтып алды. Содан кейін Check Point компаниясы Sun Microsystems фирмасына алғашқы ірі сатылымын жасады. Компьютер алпауыты файруолл нарығына кіре алмай, өзі ұсынатын кеңейтулер пакетіне FireWall-1 бағдарламасын да қосуға келісті. Сол жылы Check Point компаниясының сатылым сомасы 800000 долларға бір-ақ секірді. Содан кейін 1995 жылдың ақпанында Check Point стартапы туралы « 60 минут » бағдарламасында көрсетілді. Хабар продюсерлері Шведтің өнімі өзі айтқандай жақсы екеніне көз жеткізгісі келді. Check Point өз компьютерлеріне тікелей эфирде хакерлер шабуыл жасағанына келісті. Кибердуэльді бастау үшін « 60 минут » 80-жылдардың аяғында Нью-Йоркте танымал болған Masters of Deception хакерлік бандасына хабарласты.
Камера қосылған кезде Майк Уаллас пен Check point стартапының өкілі Дэвид Блумберг бір бөлмеде, ал өзін « Ноам Хомски » деп таныстырған фетр шляпа киіп, маска тағып алған хакер екінші бөлмеде отырды. Хакерлік шабуыл басталар алдында Дэвид Блумбергтің телефоны шырылдады. Бұл Швед еді, оның дауысы үрейлі естілді. Хакерлер Check Point шебін төпелеп жатты. Кейінгі жиырма төрт сағат ішінде FireWall-1 бағдарламасына алпыс мыңнан көп шабуыл жасалды. Қатысушылардың көбі жүйені бұзуға тырысқанымен, ешқайсының қолынан келмеді. Телешоу аяқталғанда, Check Point тіркесі әр үйде белгілі болды. Әлемде жасалып жатқан киберқылмыс саны өте көп болғандықтан, Шведтің инновациясына зәрулік бар еді. Жыл сайын 1,5 млн, яғни күніне төрт мың, сағатына 170 немесе минутына үш шабуыл жасалады. Ал 2013 жылы киберқылмыскерлер Америкадағы компаниялардың 43 пайызының шебін бұзды. Әлемдегі ең ірі McAfee қауіпсіздік технологиясы компаниясының бағалауынша, әлемдегі киберқылмысқа байланысты шығын мөлшері 400 млрд доллардан асқан. Қазір Check Point файруоллы 100 мыңнан астам бизнесті қорғайды, оның ішінде Fortune 100 тізіміне енген компаниялардың 94 пайызы, Fortune 500 тізіміндегі компаниялардың 87 пайызы және барлық дерлік елдің үкіметтері бар.
Компанияның нарықтағы капиталдануы 15 млрд доллардан асады, Австралия, Беларусь, Канада, Израиль, Швеция мен АҚШ-тағы кеңселерінде екі мың тоғыз жүзден астам қызметкері бар. Ұлым мен қызым дәрігер мен заңгер болуы керек дейтін еврей ананың кейінгі 100 жылдағы догмасын осы жігіт бұзды... Гил революция жасап, оларды бағдарлама дизайнері, инженер және кәсіпкер болуға ынталандырды ». Әлемдегі ең табсты интернет қауіпсіздігі компаниясы болуы мүмкін компанияны мақтанышпен « Гил Бейтс » деп атайтындар көп. Осы жетістігіне қарамастан, хакерлер үкіметтің, бизнес пен жеке тұлғалардың компьютерлерін бұзып кіру пиғылынан қайтқан жоқ. Біз оны полиция сияқты қарастырмаймыз ». Гил Швед ата-анасының сөзіне құлақ асып, оқуын жалғастырса не болар еді? Ол әлемді жақсырақ мекенге айналдырған интернет қауіпсіздігі құралы файруолды жасамауы мүмкін еді. Камераны жұтыңыз [ Құдай... ] саған ауыр сырқат жібереді, іш-құрылысыңды ауыртады... ~ II Паралипоменон, 21:15 PillCam капсуласы ( Getty Images ) КАПСУЛАДАҒЫ КАМЕРА Венчур-капиталистер күлкісін тыя алмады. Оның бетіне шыны тазалағыш орнатуыңыз керек ». Идея: жұтуға болатын камера мен радиотаратқыш, әрі кетсе мультивитамин таблеткасы өлшеміндей ғана құрылғы науқастың асқазан-ішек жолдарынан өтіп, оның ішін суретке түсіреді.
Ол кездері дәрігерлер асқазан мен тік ішек арасында орналасқан төрт жарым метр болатын тоқ ішек пен аш ішекті визуалдауға эндоскоп қолданатын. Эндоскоп деген ұшында резолюциясы жоғары видеокамерасы бар ұзын, жіңішке және иілгіш шланг еді. Бірақ ол бүкіл органды көрсете алмайтын, тек аш ішектің шағын бөлігін ғана көрсететіндіктен, көбіне қажетсіз операциялар жасалып жататын. Бір нәрсе көру үшін дәрігер пациентке қолайсыз колоноскопия жасататын. Бір сағатқа дейін созылатын тексеру барысында тік ішек жақсырақ көрінсін деп, терапевт ауа енгізіп, 180 сантиметрлік түтікті тік ішекке салатын. Жайсыздықты жеңілдету үшін пациентке әдетте тыныштандыратын дәрі беріледі. Бір ғана АҚШ-та 19 млн адам целиакиядан бастап аш ішек обырына дейінгі тік ішек ауруларына шалдығады. Үш миллион адамның гастроэнетрологиялық ауруы күшті болғандықтан, ауруханаға жатқызылған. Осы жағдайлардың үштен бірінде дәрігер аурудың себебін таба алмайды. Иддан өз идеясы осы ауруларға диагностика жасауды жақсартарын білді. Құртақандай камера адамның іш құрылысы арқылы өткенде, ондаған мың сурет түсіріп, ішектердің толығырақ, жақсырақ көрінісін береді. Оның айтуынша, капсула науқасқа да жайлы. Өкінішке қарай, венчур-капитал фирмаларының көбі өнімді жасап шығару мүмкін болмас деп, жобаға күмәнмен қарады. Иддан сонда да қайтпады.
Ол өз құрылғысы миллиондаған адамды ажалдан арашалап, әлемді біржола өзгертеді деп сенді. Бар керегі – қаражат еді. Оны табу үшін айырықша қаражат көзіне жүгінді. ЗЫМЫРАН АДАМ Бәрі де көршісі, Эйтан Скапа есімді жетекші гастроэнтерологпен әңгімеден басталды. Иддан Бостондағы суретке түсіре алатын рентген түтіктері мен ультрадыбыс зондтарын жасайтын компанияда жұмыс істеп жүрген. Израильдік Скапа екеуі достасып, жұмыстағы жәйттерді жиі айтысып отыратын. Бірде Скапа талшықты-оптикалық эндоскоптың кемшілігін айтты. Инженер білімін алған Иддан оның шешімі болуға тиіс деді. Идданның жоспары жоқ еді, бірақ әлгі идея ойынан кетпей қойды. Ол гастроэнтерология туралы ештеңе білмегендіктен, эндоскоп тарихын оқуға кірісті. Грек тілінде « ішке қарау » дегенді білдіретін эндоскопия саласының негізін 1806 жылы неміс өнертапқышы Филип Боззини қалаған. Боззини адам денесіне ауыз не көтенішек сияқты қуыстар арқылы енетін Лихтлайтер немесе жарық түсіретін құрал деп аталатын түзу түтік кейпіндегі құрал жасап шығарды. Содан бері ғалымдар құралды үлкейтіп, икемді шлангтар қосып, құрылғыны жетілдірді. Бірақ заманауи эндоскоптар ішек жолдарының тек жоғарғы бөлігіне ғана диагностика жасай алатын. Өзге құралдардан пәлендей пайда жоқ. Рентген де, ультрадыбыс құрылғысы да түсіретін суреттер дәрігерге пәлендей пайдалы емес еді.
Көбірек оқыған сайын Иддан жақсырақ аппарат ойлап табарына сенімді бола түсті. Ол кезде Иддан аш ішек туралы аз білгенімен, зымыран мен камера туралы өте көп білетін. Бостондағы компанияға жұмысқа кіргенше ол Израильдің қорғаныс саласындағы басты мердігер компания « Рафаелде » жұмыс істеп, зымыранның көзін, яғни нысананы қағуға көмектесетін камераны жасап шығаруға көмектескен болатын. Өзге жұмыстармен қатар ол ауа-ауа зымырандарының өздігінен бағытталатын инфрақызыл бастиегін құрастырумен де айналысты. Эндоскоп туралы ойлағанда, адам ішіне сыйып кететіндей құртақандай ғана зымыран сенсорын елестете бастады. Жалғыз проблема – ондай технология жоқ еді. Сондықтан ол идеясынан бас тартты. Он жылдан кейін, 1991 жылы Иддан АҚШ-қа барып, Скапамен кездесті, досы аш ішекті жақсырақ көруге болатын тәсіл ойлап тапсаңшы деп тағы да қытығына тиді. Бірақ Иддан оған үлкен кедергі барын білді. Батарея жеткен күннің өзінде дәрігер жылжып бара жатқан капсула түсірген көріністі бақылап, науқастың жанындағы мониторға сегіз сағат телміріп отыруы керек пе? ». Соған қарамастан Иддан қайтадан қиындыққа қойып кетті. Қазір ол « Рафаел » компаниясында штатта жұмыс істеп жатқандықтан, бастықтарынан осы жобада жұмыс істеуге қолдау көрсетсін деп сұрады.
Олар бұл идея Израиль армиясына емес, Голливуд киносына жақсы келетінін айтты. Бірақ оған зертхананы қолдануға рұқсат етті. Технология жақсарғандықтан ол алдымен трансмиттер мен 10 центтен кішірек камера жасап шығарды. Содан кейін оны мұздатылған тауықтың ішіне енгізді. Иддан тауықтың ішектерін көре алды, видео да айқын болды. Мұны адамдарға да қолдануға болады деп үміттенді ол. Содан кейін Иддан батареяның жұмыс уақытын ұзарту ісімен айналысты. Ол керегін жоқ дегенде он сағат жұмыс істейтін өте кішкентай батарея жасап шығарған NASA-дан тапты. Бір жылдан кейін Иддан Израиль мен АҚШ патенттерін алуға өтініш берді. Енді барлық компоненттер табылған соң бизнесті бастауы керек. Алғашқы қадам – қаражат табу. ЖАРЫЛМАЙТЫН ЗЫМЫРАН 1995 жылы Иддан серіктес бол деп қолқа салғанда, Гавриель Мерой эндоскоп видеокамерасын жасап шығаратын Израильдің Applitec компаниясының бас директоры болатын. Оған қоса екеуі дос және әріптес еді, бірақ Мерон жоғары лауазымын дереу тастай қоймады. Ол алдымен Applitec басшылығын Иддан идеясына инвестиция құюға көндіруге тырысты. Бірақ Applitec компаниясының қызығушылығы жоғы мәлім болғанда, Мерон екінің бірін таңдауы керегін түсінді: жайлы жұмысында қалады немесе түйсігіне ғана сүйеніп жаңа венчурге кіреді. Ол лауазымын жоғарылатуды ойлап жүрмеген еді.
Бірақ идеяны ұнатып, ұсынысты қабыл алды. Мерон бірден инвестиция жоспарын құруға кірісті. Бірақ венчур-капитал және тікелей инвестция фирмалары одан қашқақтай бастады. Екі жылдан кейін Иддан екеуі « Рафаел » даму корпорациясына барды. Бұл бірлескен кәсіпорынға « Рафаел », Elrom Electronic Industries және Discount Investment Corporation кіретін. Өзге ықтимал инвесторлар сияқты емес, корпорация идеяны ұнатып, 600000 $ инвестиция құйды. Есесіне Иддан мен Мерон өзінің Given Imaging компаниясының 10 пайыз үлесін корпорацияға берді. Жалғыз проблема – Иддан мен Мерон бұл тәсіл адам ішегін көрсетер-көрсетпесін білмеді. Сондықтан олар Ұлыбританиядағы Пол Суейн басқаратын, анатомия, дәлірек айтқанда аш ішекпен айналысатын ғылыми топқа хабарласты. Идданның бұрынғы көршісі Скапа Суейн таблетканы жұтқан кезде процедураны бақылап отырды. Бірнеше минуттан кейін олар кенет бұлыңғыр бейнелерді көре бастады. Зерттеушілердің есі шықты. Құртақандай камерадан сигнал алып, оны экранға бағыттайтын антеннаны Иддан ұстап отырған еді. Ол антеннаны жан-жаққа бұрғанымен, суреттің сапасы жақсармады. Дегенмен капсула сигналына сүйене отырып команда оның аш ішекті аралап шыққанын түсінді. Олар Суейннің тағы бір капсула жұтуға келіскеніне қатты қуанды. Антеннаны ары-бері бұрып, команда сапасы жақсырақ суреттер мен ақыр соңында аш ішекті көрді.
Иддан мен Суейн « жарылмайтын зымыранды жұтып қою » экспериментын ұнатты. Дәл сол жылы Given Imaging акцияларын NASDAQ қор биржасына шығаруға дайындық жасалды. Содан кейін 11 қыркүйекте Дүниежүзілік сауда ұйымы мен Пентагонға шабуыл жаслады. Алайда бірнеше аптадан кейін Given Imaging биржаға шығарылған алғашқы компания болды. Экономика құлдырағанымен, Иддан мен компания 60 млн доллар тарта алды. ОҢАЙ ЖҰТЫЛАДЫ Идданның өнертабысының дәстүрлі эндоскоптан артықшылығы айқын болса да, бастапқыда дәрігерлер идеяны қабыл ала қоймады. Аппараты мінсіз болмаса да, көп-көрім жұмыс істеп тұрған клиникалардың көбі жаңа аппаратқа ақша жұмсағысы келмеді. Кей клиника науқастың денесіне еніп, кейіннен жоғалып кететін капсуланың салдары қандай болар екен деп те қорықты. Ақыр соңында олар капсуланы ала бастады. PillCam артықшылығына дәлел тым мықты болды. Дәстүрлі эндоскоп асқазан мен ішек жолдарының қабырғасын жыртып кетуі мүмкін, ал кез келген жырықтан өмірге қауіп төндіретін инфекция түсуі мүмкін. Нью-Йорктегі Langon Medical Center гастроэнтерология бөлімінің директоры Марк Почапиннің айтуынша, эндоскопиялық процедуралар үлкен сүйелдердің 10 пайызға дейінгі мөлшерін көрсетпей өтуі мүмкін ( олардың кейбірі обырға айналады ). Жақсырақ нәтижеге қол жетті. Идданның өнертабысы дәрігерге бүкіл аш ішекті көрсетіп, егжей-тегжейлі сурет береді.
Пациентке де эндоскопия процедураынан өткеннен гөрі капсула жұтқан әлдеқайда жеңіл. PillCam инвазивтігі минимум және науқастың ес жиғанына уақыт қажет емес. Капсула денесінде жүргенде, пациент күнделікті ісімен айналысып, кез келген физикалық әрекетпен шұғылдана алады. Оның үстіне PillCam арзанға түседі; дәстүрлі эндоскопия процедурасына пациент 800-4000 доллар төлесе, капсулаға тек 500 доллар төлейді. Теория жүзінде капсуланы қайта қолдануға болады. Іс жүзінде PillCam капсуласының жалғыз кемшілігі бар. Эндоскоп сүйелді алып тастаса, капсула оны тауып қана қояды. Дәрігер проблеманы тапқанда оны емдеуге қатысты жеке процедура жасауға тиіс. PillCam ішекте тұрып қалып, оны шығару үшін хирургиялық операция жасауға тура келетін жағдай сирек кездеседі. Қазір капсуламен визуалдау – эндоскопия жасаудағы ең жиі қолданылатын тәсіл. Бәсекелестер пайда болса да, нарықтың 90 пайызы PillCam капсуласына тиесілі. Венчур-капитал және тікелей инвестиция фирмаларының бастапқыдағы сенімсіздігіне қарамастан, Иддан өз түйсігіне ергенінің арқасында әлемдегі миллиондаған адамға көмектесті. Омыртқаға сығалау Ол сенің кіндігіңе саулық, сүйегіңе қуат береді. Нью-Мексикодағы Капитан каньонында келе жатқан Флойд Гудло астындағы атының жүрісі мен шегірткенің шырылын ғана естіп келеді. Мүйізді ірі қара өсіретін фермер Гудло малды жайылымнан айдап келе жатқан.
Жартасты өңірден желіп өтіп бара жатқанында аты бірдеңеден үркіп, оны аударып тастады да, тасқа қарай теуіп жіберді. Сол кезде қырықтан енді асқан ковбой есеңгіреп барып орнынан тұрды да, аяғын әрең-әрең басып, ілдебайлап үйіне жетті. Бірнеше ай өтсе де Гудлоның жағдайы жақсара қоймады. Ол тістеніп алып физиотерапия жаттығуларын жасап, хиропрактикалық түзетуге барып, сауығып кетуден үміттеніп, сабырмен күтті. Бірақ сауықпады. Омыртқасына операция жасатуды ойластырып көріп еді, оның қатері тым жоғары көрінді. Одан кейінгі он бес жылда Гудлоның ауруы өршіп, не дұрыс жүре алмай, не атқа міне алмай қалды. Аяғынан жан кете бастаған соң, енді күн көре алмай қаламын ба деп қорыққан Гудло дәрігерге барып, МРТ жасататын болды. Дәрігер Жорж Мартин оған спондилолистез немесе омыртқаның төменгі екі бөлімі орнынан қозғалған деген диагноз қойды. Бұрындары хирургиялық операция жасамайынша жағдайыңыз жақсармас еді, деді дәрігер. Бірақ Гудло жарақат алғалы бері медицинада көп өзгеріс болды. Мартин Гудлоға ауруды басу үшін Израиль роботтехника компаниясы жасап шығарған жаңа медициналық процедурадан өтіп көр деп ұсынды.
Жер шарының екінші шетінде Моше Шохам есімді адамның бұрындары ойлау да мүмкін болмаған операцияны жасауға көмектесу үшін жасанды интеллектіге сүйенетін процедура жасап шығарғанынан ол хабарсыз еді. ЖҮЙКЕНІ ЖҰҚАРТАТЫН ІС Моше Шохам 1952 жылы Хайфада туған. Бала күнінде бірдеңе құрастыруға құштар болды. Ұшақ моделін сағаттап құрастырып отыра беретін, бірде тіпті бөлмеге кіріп-шыққан адам санын көрсететін құрылғы жасап шығарды. Соңғы адам шығып кеткенде құрылғы қозғалыс жоғын сезіп, электр жарығын өшіріп тастайтын. Одан « қолыңда барды ұқсат » деген сабақ алдым ». Ол Технионға оқуға түсіп, механикалық инженерияны оқып, кейін осы салада PhD дәрежесін алды. Студент кезінде елдің маңдайалды аэроғарыш және авиация өндірушісі, беделді Israel Aircraft Industries компаниясында жұмыс істеп, зымыран технологиясын жасап шығаруға атсалысқан. Төрт жылдан кейін ол Технионға оралып, факультеттің Өндіру жүйелері мен роботтар орталығын басқарды. Ол омыртқаның адам механикасындағы шешуші рөлін ескеріп, омыртқаны зерттей бастады; робот технологиясының кейінгі жетістіктері операция бөлмесіндегі хирургтерге көмектесер деп үміттенді. Оның ең алғаш байқағаны – бел омыртқаға операция жасау хирургтің жүйкесін әбден жұқартатындай іс екен, себебі ол үлкен бұранданы омыртқадағы кішкентай тесікке қолмен орналастырады.
Дәрігер сәл қателессе, пациент өмір бойы сал болып қалуы қаупі бар. Мұндай процедура барысында тінді кесу керек болатындықтан, қан кетіп, инфекция түсіп жатады. Процедура неғұрлым дәл жасалса, науқастың жылдам сауығып кетуі ықтималдығы да жоғары. Омыртқаға жасалған операциялардың 2-3 пайызында жүйкеге зақым келетінін оқып білген Шохам мұның тым жоғары көрсеткіш екенін түсінді. Робот прототипін жасауға кіріскенде Шохам компания жұмысын жүргізетін тағы біреуді тартуға шешім қабылдады. Ғалым ретінде оның мұндай машығы жоқ еді. Профессор 2000 жылғы қарашада газетке хабарландыру берді. Көп ұзамай оған Elscint медициналық визуалдау компаниясының бас технологы Ели Зехави хабарласты. Зехави бос қызмет орны жайында Шохамды танитын досынан естіпті. Инженер Зехавидің прототипті алып, оны жұмыс істейтін өнімге айналдыратын қабілеті барын сезді. Бірнеше күннен кейін Шохам жаңа досына ұсыныс жасады. ҮШ НОЯН Шохам мен Зехави істі идеядан сәл ғана көп нәрседен бастады. Олардың роботы қозғала алатын, бірақ ол ешқандай медициналық процедураға көмектесе алмайтын. Сондай-ақ олар науқасты кесіп операция жасамаса, омыртқаның ішін көре алмайтын. Олар нарықтағы компьютер бағдарламаларының бірі кәдеге жарар деп үміттеніп еді, онысы бекер болып шықты.
Он бес жылдай уақыт бұрын омыртқаға операция жасау қараңғыда түртінектеп жүргендей еді. Қандай процедура жасау керегін түсіну үшін дәрігер омыртқаны ашуға тиіс болатын. Компанияны ашқаннан кейінгі үш айда Шохам мен Зехави өзінің визуалдау бағдарламасын жасап шығаруы керек деген қорытындыға келді. Операция алдында дәрігер компьютерлік томография жасап, ми-жұлын арнасының үшөлшемді схемасын жасай алады. Осының арқасында олар операцияны жоғары деңгейде дәл жасайды. Сонымен қатар олар омыртқаға имплант енгізуге қабілетті, сырты газдалған сусын құтысына ұқсайтын робот жасауды бастады. Робот жұмыс істеп жатқанда, хирург жүйе жұмысын қадағалап, ұсыныстарды мақұлдап тұрады. Содан кейін дәрігер қажет хирургиялық құралды робот арқылы өткізіп отырады, бұл жүйке талшықтары мен маңызды органдарды зақымдау қаупін азайтады. Дегенмен осының бәрін жасап шығару үшін олар ақша табуы керек еді. Ақыр соңында екеуі Shalom үлескерлер қоры мен Johnson & Johnson компаниясынан ақша алды, екі донор да бұл стартапқа тәжірибесі молырақ бас директор керек екенін сезді. Сөйтіп жүріп олар видеоға қарап тұрып тіске операция жасауға маманданған DenX компаниясының бизнесті дамыту жөніндегі вице-президенті және қаржы директоры Ори Хадомиді тапты. Бірнеше айдан кейін Хадоми олардың стартапына келді. Шохам мен Зехавидің ең ұтымды шешімдерінің бірі осы болды.
БЕЛ ОМЫРТҚАНЫ МҰЗДАТУ Mazor компаниясы ұжымы 2003-2004 жылдары робот алгоритмі мен кинетикалық қозғалыс және визуалдау жүйесін қамтитын жұмыс жүйесін құрастырумен болды. Команда өнертабыс операция уақытын қысқартып, инвазив хирургияны минимумге түсіріп, инфекция түсу мен қан кету қатерін азайтып, оңалуды жылдамдататынын дәлелдеуді мақсат етті. Жүйе хирургті алмастыруға емес, олардың жақсырақ нәтижеге қол жеткізуіне көмектесу үшін жасалған. Mazor компаниясының бірегей визуалдау жүйесін қолданғанда, операция алдында науқастың омыртқасы компьютерлік томографияға түсіріледі. Процедура күні дәрігерлер омыртқаны арт жағынан және жанынан екі рет рентгенге түсіреді. Содан кейін медицина маманы SpineAssist алгоритмін қолданып, екі сурет жиынтығын біріктіріп, үшөлшемді схема жасайды. Бұрындары мүлдем болмаған бұл схема хирургтің омыртқаны анық көруіне мүмкіндік береді. Дәрігерлер SpineAssist платформасын науқастың арқасына орнатады, бұл медиктер ұжымының омыртқада оңтайлы тесік бұрғылауына қолайлы. Жүйе науқас денесіне тікелей жабыстырылады да, хирургті операция жасалатын немесе имплант енгізетін нақты орынға бағыттайды. Тесік орны қажет орыннан бір миллиметр, адам шашы жуандығының бестен біріндей дәлдікпен көрсетіледі. Осындай дәлдік арқасында хирургтер операция барысында жұлын мен қан тамырларын жарақаттау ықтималдығын азайтады. Оған қоса жүйенің операция барысында науқасқа да, хирургтер командасына да түсетін радиация мөлшерін азайтатын артықшылығы да бар.
Жалғыз проблема – маркетинг ». ҒАЖАЙЫП САУЫҒУ Mazor компаниясы АҚШ пен Еуропадан медициналық рұқсат құжаттарын алғаннан кейін Хадоми өнімді АҚШ-та сатуда қиындық туындай қоймас деп ойлаған. Қателесіпті. Есесіне Mazor Германияда қарқын ала бастады. Одан кейінгі жиырма процедурадан кейін терлейсіз. Жұмыс істей алатын өнім қолыңызға тигенше, отыз не қырық хирургиялық операция жасауыңыз керек ». Хадоми мен команда кез келген медициналық аппаратқа қатысты стандарт тәжірибеге сай, құрылғыны қолданған сайын оған түзетулер мен жақсартулар енгізілетінін білді. Mazor үлкен дисконт бергендіктен, төрт неміс ауруханасы осы процеске қатысуға қызығушылық танытты. Оған қоса олар өнімді мінсіз етуге көмектестік деп мақтану құқығына да ие болды. Содан кейінгі бірнеше жылда Mazor ұжымы жақсырақ қолдану нұсқаулығын шығарып, операциялық жүйені шапшаң ете түсті және эргономикасын арттырды. Олар аппаратты қолдануды көңілді етуге де тырысты. Mazor компаниясының жаңа роботтары танымал комикстегі жасыл криптонит түсті, ал құралдар кемпірқосақ түсті етіп шығарылды. Біріншісі, Mazor акциялары Тел-Авив қор биржасына шығарылды. Содан кейінгісі, Солтүстік Америка омыртқа қоғамы компанияның SpineAssist жүйесін мақұлдады. Бұл жай ғана рұқсат беру мөрі емес еді. Осы мақұлдау арқасында дәрігерлер сақтандыру компаниясынан әр процедура үшін 230 доллар өтемақы алатын болды.
Сома аз болса да, Mazor өнімі жүйеге кіргені маңызды. Өтемақы аурухананың роботты қолдану шығынын толық өтемесе де, ынталандыру ретінде қызмет етті. Дәл сол жылы Mazor Америка нарығына енуге әрекет жасады. Ол кездері ауруханаларда SpineAssist роботы көмегімен омыртқаға мың төрт жүзден аса процедура жасалған еді. Алты айдан кейін науқасқа жасалған процедура саны күрт өсті. Процедура сайын Mazor өнімін мойындаған дәрігер мен пациент саны арта берді. Mazor өз өнімдерін АҚШ пен Еуропада сатуға рұқсат алғаннан он жылдан астам уақыт өткен соң әлемде аптасына осы технология көмегімен жүзден аса операция жасалып келеді. Mazor роботының қатысуымен процедура жасалған бір де бір пациент мүгедек болып қалған жоқ немесе жүйке талшықтарына басқаша зақым келген жоқ. Нью-Мексикодағы ковбой Гудло – солардың бірі: « Операциядан кейін ес жия бастағанда, әлі дұрыс сөйлей алмай жатқан кезімде « аяғым ендігіәрі ауырмайды екен » деп ойлағаным есімде. Сауығып кеткенім керемет болды ». Екі күннен кейін ковбой ауруханада ауруды басатын дәрілердің тізімі жазылған парақ ұстап шықты. Бірақ оларды ішкен жоқ. Дұға қабыл болды деген осы ». IV БӨЛІМ. Мұраты асқақ шағын ел 13-ТАРАУ.
Ең жақсы жаратаңғыш Аризона штатындағы менің туған қалам Туксонда біреу елге оқ жаудырғанда менің сайлаушыларымның өмірін сақтап қалуға израильдік Emergency Bandage септесті. Бұрынғы әскери медик Бернард Бар-Натанның керемет үлесі арқасында көп адам аман қалды. Сағат оннан аса Гиффорде жиналғандармен амандасып бола бергенде, Жаред Ли Лоунер деген жиырма екі жастағы параноик шизофреник Глок жартылай автомат тапаншасынан Гиффордсты сол қабағынан атты. Содан кейін Лоунер жиылған қауымға қарай отыз бір рет оқ атып, бірнеше адам оны жерге алып ұрғанша алты адамды өлтіріп үлгерді. Бірнеше минуттан кейін Пима округі шерифінің көмекшілері келді. Лоунер тұтқындалған кезде олар қанға бөккен автотұрақ қылмыс орнынан гөрі ұшақ құлаған жерге ұқсайтынын көрді. Қырғын бұдан да сорақы болуы мүмкін еді, дәрігерлер жапа шеккендердің жарасын таңуға қолданған арзан алғашқы көмек жинағы құрбандар санын азайтты. Ондағы маңызды компоненттің бірі – мындаған шақырым жердегі Израильде Бернард Бар-Натан есімді медик жасап шығарған жаратаңғыш. Emergency Bandage деп аталатын пакетте қанды тоқтату үшін дәрігерлер жараға басатын стерильді байлауыш бар. Қан кетуін тоқтату үшін сантиметріне 2 килограмға дейін қысым тудыратын, матаға бекітілген тартқыш осы жаратаңғыштың ерекшелігі. Мұндай қысымды тіпті жарақат тиген басқа да түсіруге болады.
Дәрігерлер келе сала Гиффордсқа көмектесіп, оны Emergency Bandage салып таңып тастады. Бұл оны ғана емес, өзгелерді де ажалдан арашалап қалды. БҰЛ – АБСУРД Холокосттан аман қалған адамның ұлы Бернард Бар-Натан 60-жылдары Бруклинде ержетіп, өзі айтқандай, сол кездегі қарапайым еврей баласындай өмірін сүрді. Стикбол ойнап, киноға барып, ұшақ модельдерін жасады. Есейе келе жан-жүрегі атамекенге қарай тартып, 1979 жылы колледжді бітіре сала Израильге көшуді ұйғарды. Бірнеше жылдан кейін әскерге шақырылды. Әскери борышын өтеп жүргенде, достары оның ауыр жұмыстан өзге бірдеңемен айналысуына түрткі болды. Сөйтіп 1984 жылдың көктемінде ЦАХАЛ қызметкері бөлімшеге келіп, он радиотехник және жиырма медик керек дегенде, ол соңғысын таңдады. Бірнеше айдан кейін Бен-Гурион халықаралық әуежайына жақын маңдағы Црифин әскери базасында олардың трейниңі басталды. Ми қайнатар ыстық болатын. Ауа кондиционері жоқ болғандықтан, күні бойы бір-бірінің қолына жгут таңып, көктамырға тамызғы инесін енгізумен болған Бар-Натан мен сыныптастары өзін жайсыз сезінді. ЦАХАЛ жасатып жүрген жаратаңғыштың пішіні сонау 1942 жылы ойлап табылғанын естігенде қайран қалды. Олардың бәрінің ортасында төсемше және екі жағында дәке бау бар еді. Екінші дүниежүзілік соғыстан бері бұл жаратаңғыштар жетілдірілмепті.
Өзге заттар сияқты оны да жетілдіру керек. Стерильдік пен гигиена маңызы туралы айтқан инструкторлар далада жатқан тасты алып, қысым түсіру үшін жараның үстінен басып байлап қоюға кеңес бергенде америкалық шок болды. Бар-Натан бұдан жақсырақ тәсіл бар болуы керегін білді. Жұмыстан жұмыс ауыстырып жүрген оның көкейінде жаратаңғыш тұрды, оны шұқылап, жетілдірді, мата мен тігістің түр-түрін қолданып көрді. Сөйтіп жүріп Иерусалимдегі Джордж патша көшесінде дүкен ұстайтын тігіншіге барды. Тігіншінің көмегімен Бар-Натан тассыз-ақ жараға автоматты түрде қысым түсіру тәсілдерін ойластыра бастады. Ол жаңа идея тапты. Таңғышты жараға орап, орам бағытын өзгерту арқасында бір қолмен-ақ қысым тудыруға мүмкіндік беретін өзек керек. Ол Израиль үкіметінен көмек сұрады. Израиль үкіметі қатысушыға субмердігерден заңгерге дейінгі шығынының 80 пайызын өтейтін грант беретін. Инкубатордағы екі жылдан кейін Бар-Натан алғашқы патентіне өтініш тапсырып, бизнес ашып, сырттан инвестор тартты. Содан кейін жаратаңғышты жасауға көмектесе қоюы неғайбыл топ – солтүстік Израильдегі бәдәуилерден көмек сұрады. БІР ТАБАҚТАН AC ІШКЕНДЕР Ахмет Хейб Бар-Натанды алғаш 1996 жылы Галилей теңізінің солтүстігінде жатқан Рош Пина әуежайынан алып кетуге барғанда кездестірді.
Тігін өнеркәсібіндегі танысы осы екеуінің бір-біріне пайдасы тиер деп таныстырған болатын: Бар-Натан жаратаңғышты көп қылып шығаруы керек, ал Хейбтің фабрикасы бар. Олардың алғашқы кездесуі жайсыз өтті. Бір қарағанда екеуіне ортақ ештеңе жоқ еді: Бар-Натан – Бруклинде өскен космополит еврей, ал Хейб қылмыс пен бандасымен аты шыққан шалғайдағы ауылда өскен. Бірақ бірнеше күн дегенде алдында тұрған адамды таныды ». Хейбтің сөзін Бар-Натан да растап: « Мен тігінші есімі Коэн мырза дегендей ғана болады деп ойладым », – дейді қалжыңдап. Ақысы төмен бизнес-моделі мен тігін ісін жақсы білетіні арқасында Хейб Бар-Натанға тамаша серіктес болып шықты. Бастапқыда ол Бар-Натанның тапсырыстарын шамамен алты мың тұрғыны бар, негізінен мұсылман бәдәуилер тұратын Иордан өзені бойындағы Туба-Зангария қаласындағы үйінің бірінші қабатындағы шағын фабрикасында жасап беретін. Бірге жұмыс істеген сайын екеуінің достығы нығая түсті, әсіресе Хейбтің екі баласы туа салып шетінеп кеткенде, серіктестердің арасы тіпті жақындап кетті. Жақсы күнде де, жаман күнде де қасымызда болды. Үш қызымызды ұзатқан тойымыздан қалмады ». Бар-Натан да осындай сезімде. Ол өз жұмысын атқармаса, менің сататын өнімім болмас еді ».
Бар-Натан компаниясының президенті, Йеменнен шыққан еврей Рой Мадайдың да Хейббен қатынасы жақсы. Оның қолынан іс келетінін білемін. Оған сенемін. Ол бизнесі маған байланысты екенін, ал мен өз бизнесім оған байланысты екенін білемін. Біз біргеміз және бір-бірімізді қорғаймыз. Оның проблемасы болса, мен оны шешемін. Маған оның көмегі керек болса, ол көмектеседі ». Бар-Натанның компаниясы өскенде, Хейбтің бизнесі де өсті. Оның фабрикасы үшқабатты ғимаратқа көшіп, қазір жылына миллиондаған жаратаңғыш шығарады. Елу жұмысшының бәрі әйелдер. Фабрикадағы сапаны бақылауға жауапты друз әйел Ариж Кабиши онымен келіседі: « Мен өзімді осы жаратаңғышты жасауға... және адамдарды ажалдан арашалап қалуға жеке үлес қосып жатқандай сезінемін ». БІР ӨМІРДІ АЖАЛДАН АРАШАЛАП ҚАЛҒАН АДАМ БҮКІЛ ӘЛЕМГЕ АРАША БОЛАДЫ Бастапқыда, компания шағын болғанда, олар өзін айтарлықтай үлес қосып жатпағандай сезінетін. Бірақ 90-жылдардың соңынан бастап Бар-Натан әлемнің әр түкпірінде өтетін медицина көрмелеріне қатыса бастады. Онда өзгелермен қатар NATO, АҚШ және Израильдің әскери өкілдерімен кездесті. Бар-Натан жаратаңғышты армия, кез келген армия сатып алса, олар қомақты тапсырыс береді, соның арқасында түбі азаматтық нарыққа да шығуға боларына сенді.
Жаратаңғыштың артықшылығын көрсету үшін ол оны тарата бастады. Бастапқыда аз ғана адам әуестік танытқандай болды. Бірақ Бар-Натанның табандылығы түбі жемісін берді. Бар-Натан. Кәдімгі таңғыштың бағасы 6,5 доллар болса, Emergency Bandage одан екі дол­лар арзан екенін және жақсырақ жұмыс істейтінін дәлелдеуге біршама уақыт кетті. Сөйтіп жаңа тапсырыстар түсе бастады. Бар-Натан өнімді Ирак пен Ауғанстанға аттанатын 75-ші парашют-десант арнаулы барлау полкі мен 101-ші Әуе полкіне бергеннен кейін жаратаңғыш туралы мәлімет ауыздан ауызға тарап, « теңіз мысықтары », Орталық барлау агенттігі мен Федералдық тергеу бюросы да Emergency Bandage сатып ала бастады. Жыл сайын Бар-Натанның нарықтағы үлесі өсе берді. Қазір оны Австралия, Жаңа Зеландия армиялары мен NATO күштерінің дені қолданып отыр. Сонымен қатар ол АҚШ армиясы, Израиль қорғаныс күштері мен Британ армиясы стандартына да кіреді. Сайып келгенде, Бар-Натанның теориясы дұрыс болып шықты, әскерилерден кейін өнімді азаматтық мекемелер де ала бастады. Аризонадағы қайғылы күні Конгресс депутаты Гиффордс пен бірнеше адам осы жаратаңғыштың көмегімен аман қалды. Қиямет күніне сенсеңіз, мен сол жерге барғанда, олар: « Сен әлгі жаратаңғышты жасаған жігітпісің? Кір » деп айтарынан үміттімін ».
Күпекпен жұмыс Осы өсиетімді сендер мен Менің арамда және өздерің мен ұрпақтарың арасында сақтаңдар: араларыңдағы әр ер адамға сүндетке отыру парыз. Қатты ауырта ма екен? Әйелім босанып, тұңғышымыз – ұл бала дүниеге келгеніне сегіз күн болды. Қазір оған брит мила, яғни « сүндет рәсімі » жасалып, аты қойылады. Бөлме іші ыстық, дос-жаран мен туған-туыс туралған сәбіз бен шоколад печеньесін жеп, дабыр-дұбыр сөйлесіп отыр. Ата-енем баланы төменге алып түскенде, бәрі үндемей қалды. Ұлымды, оның құртақандай қолы, ұзын кірпіктері мен қара, мағыналы көзін көргенде дем ала алмай қалдым. Раввин қонақтарға қарап жымиып күлді де, рәсімді бастауға дайын екенін айтты. Бұл рәсімді менің халқым мыңдаған жылдан бері жасап келеді. Мен оның жанына, алдыңғы шепке отырдым. Осы жоралғы жасалғанда ұлымның қолын ұстап отырайын деп сұрандым. Бұл оның басынан өтеді екен, оған мен де төзуім керек. Достарымыз бен туыстар баланы бір-біріне беріп бізге жеткізді. Сәбиім жақындаған сайын менің жүйкем жұқара түсті. Ол менің қолыма тигенде, раввин маған қарап, өзің сүндеттегің келе ме деп сұрады. Қонақтар күліп жатты.
Мен оның бұл істі әлдеқайда жақсы атқаратынын айттым. Мен терең демалып, раввин жөргегін шешкенде, ұлымның толық аяқтарын қысып ұстап алдым. Қысқыш пен измел деп аталатын екі жүзімен де кесетін арнайы жасалған пышақты қолданғалы тұрған раввинің қолына қарадым. Көп ұзамай ол баланың күпегін ажырата бастады. Жақын маңда тұрған әйеліме қарадым. Ол өксік қысып әрі лоқсып тұрғандай көрінді. Мен де сондай күйге едім, бірақ өз-өзіме ие болуым керегін, Раввинге, Ұлыма қарауым керегін, осында солар үшін тұрғанымды көрсетуім керегін түсіндім. Раввиннің қолының басы шалт кетті де, қан көрінді, бала шар ете түсті. Мен де шыңғырып жібергім келді, бірақ раввиннің құлағына сыбырлап ұлымның есімін айттым: Ейден Корбетт Йориш. Ол оны дауыстап айтқанда, бөлмедегілер мәре-сәре болды. Әйелім мен енем баланы оңаша бөлмеге әкеткенде, ойын-сауық жалғаса берді. Раввин заттарын жинап алды да, қонақтардың қасында бірер минут отырып, тып-тыныш шығып кетті. Мен оның күпекті не істегенін сұрамаппын. Шашыраңқы склерозбен ( ШС ) күресті бастап келе жатқан Мишель Ревел туралы да сұрау ойыма келмепті.
Иммунологияның Пол Ривері Германияның Страсбург қаласында 1938 жылы дүниеге келген Ревел ата-анасымен бірге қаладан қашып бара жатқаны бала күнінен қалған естелік екенін айтады. Немістердің ажал лагеріне түспеу үшін Ревельдің әкесі Француз Альпі тауындағы бірнеше шағын ауылда дәрігер болып жұмыс істеді, жергілікті тұрғындар оны нацистерден жасырып жүрді. Сонымен қатар ол жасырын қарсылық тобына қосылып, холокост кезінде мыңдаған еврей баланы құтқарып қалған Oeuvre de secours aux enfants тобы бөлімшесін басқарды. Соғыстан кейін Ревел отбасы Францияда қалды. Есейе келе Мишель нағашы ағасы, Страсбург университетінің философия профессоры Андре Нехерге жақын болды. Ол дәрігер болып жұмыс істеуге лицензия алса да, зерттеу жұмысымен айналысамын деп ұйғарды. Францияда докторлық дәрісін аяқтағаннан кейін ол Бостонға барып, Харвард медицина мектебі мен Beth Israel Hospital-де докторлықтан кейінгі зерттеумен айналысып, Францияға оралды. Көп ұзамай ол ауру тудыратын вирустар мен өзге микроорганизмдер шабуылын ағзаға ескертетін ерте ескерту жүйесі интерферон немесе ақуыз клеткаларының бөлінуіне қайран қалып, осы процеске ден қойып кетті. Оны иммунологияның Пол Ревирі ретінде көріңіз. Интерферон иммун жүйесіне хабар беретін хабаршы іспетті. Ол жүйеге вирусты жеңу үшін көбірек ақуыз шығару керегін хабарлайды. Сөйтіп клеткада басып кірушіге төтеп беретін қарсылық пайда болады.
Организм шабуылды тойтарып тастағанда, клеткалар интерферон шығаруды тоқтатады. Ол вирустың қабылдаушы клеткада көбеюіне араласу қабілетіне ( interfere ) орай аталды. Олар адам ағзасы интерферонның альфа, бета және гамма сынды үш түрін шығаратынын анықтады. Олардың әрқайсы әртүрлі клетка шығарады және интерферонның әр түрі вирустық инфекцияның әр түрін тойтарады. Дегенмен интерферонның көп сыры құпия болып қала берді, себебі адам ағзасы оны болмашы мөлшерде ғана шығаратындықтан, зерттеушілер байсалды клиникалық зерттеу жүргізуге қажет мөлшерді таба алмады. Осы тамаша ақуызды зерттеуге кіріскен Ревел оның әлемдегі ең ауыр сырқаттармен күресуге көмектесе алуы мүмкін екенін сезді. ЛЮБАВИЧЕ РАВВИНІ КӨМЕККЕ КЕЛДІ Интерферонды зерттеу үшін Ревел мен оның әріптестеріне оның көп мөлшері керек еді. Денедегі интерферон бар аз ғана бөліктің бірі – нәрестенің күпегі. Израильде жыл сайын жасалатын сүндет рәсімі санын ескерген Ревел командасы қажет мөлшерді табу оңай болар деп ойлады. Олар қателесіпті. Олар бірнеше моһалим, яғни сүндеттеу рәсімін орындауға жаттыққан еврейге барып, кесіп алынған күпекті беруді сұрады. Бірақ олар дәстүрге сай рәсімнен кейін күпекті көмеміз деп, оны беруден бас тартты.
Бір жақсысы, Ревелдің жас зерттеушілерінің бірі доктор Даһлиа Гур-Ари Ротман XX ғасырдағы ең мықты раввиндердің бірі Менахем Мендел Шнеерсонның туысы еді. Шнеерсон бүкіл әлемде синагогасы бар хасидтік қозғалыс – Любавич хабадының басшысы еді. Ол бірден келісті. Көп ұзамай изарильдік алты моһалим Ревел мен Ротманға жиырма күпек жинап берді. Оны талай мәрте жасадық. Кей күпекте интерферон мөлшері көп, кейбірінде аз еді ». Сөйтіп жүріп Ревел мен оның командасы ғылыми зерттеуге жеткілікті мөлшерде бета-интерферон беретін шикізат жинап алды. Дегенмен олардың көбі 15-нөмірлі күпектен шықты. Терінің кішкентай ғана бөлігі қатерлі ауруға қарсы күресте басты рөл атқарғалы тұрғанын Ревел сол кезде білмеді. ҚЫТАЙ АТЖАЛМАНЫНЫҢ АНАЛЫҚ БЕЗІ 70-жылдардың аяғында Ревел мен өзге елдер ғалымдарының да интеферон қатерлі аурулармен күресте басты рөл атқарарына сенімі арта түсті. Кейбірі оның тіпті обыр ауруына ғажайып шипа боларына сенді. Енді бірі оны герпес пен жұтқыншақтағы шор тектес өсінділерді емдеуге қолдануға болады деп ойлады. Бірақ бұл теорияларды сынап көру үшін Ревел интеллектуалдық меншігін қорғап, интерферонның үлкен мөлшерін өндіріп беруге келісетін фармацевтика компаниясын табуы керек еді. Оның жалғыз талабы – зауыт Израильде орналассын деді.
Ревел Еуропа мен АҚШ-тағы мына үш компанияға хабарласты: Cetus, Roussel және Меrіех. Басында олардың ешқайсы елең ете қоймады, олардың ойынша Израиль тым қашықта еді. Бірақ 1979 жылы Ревел Serono деп аталатын шағын швейцариялық компанияға барды. Оның бас директоры Фабио Бертарелли Ревелдің зерттеуі мен оның медицина саласын өзгерту потенциалына қатты қызықты. Алғашқы кездесуде-ақ ол Израильде зауыт ашуға келісті ( Бертарелли Израильдің фармацевтика нарығына бұрындары енген еді ). Дәл сол жылы Вейцман институты мен Serono компаниясы бірлескен жоба құрып, күпектен интерферон өндіре бастады. Тек көп ұзамай бұл әдіс тым ебедейсіз әрі қымбат екенін аңғарып, Ревел мен оның командасы интерферон өндірудің тиімдірек жолын іздей бастады. Талай эксперимент жасаған соң олар іздегенін, яғни бета-интерферон генін тапты. Генді анықтап алған соң, оны көп мөлшерде қайта өндіретін организм керек болды. Ол күтпеген жерден табылды. Куанып кеткен ол Йелл университетінен зертханадан бірнеше Қытай аламанының аналық безі клеткаларын алып, АҚШ-тан алып шығуға рұқсат сұрады. Оларды сұйық азот құйылған арнайы контейнерге салған зерттеуші оны Израильге ұшатын рейсіне қол жүгі ретінде ала шықты.
Бірақ Цюрихке қонып, қайта ұшарда кеден қызметкері оның қол сөмкесін қарап шығып, контейнерді рентген аппаратынан өткізуді ұсынды. Ол келісіп, тастай бекітілген канистрдің конвейерде кетіп бара жатқанын мазасызданып қарап тұрды. Кенеттен Ревел аппараттан түтін мен бу шығып жатқанын көрді. Қауіпсіздік қызметі Ревелде жарылғыш зат бар шығар деп алаңдап кетті. Ал израильдік ғалым қымбат клеткаларға бірдеңе болды ма екен деп қорықты. Қауіпсіздік қызметкері контейнерде не барын сұрады. Ол өзінің кім екенін, айналысып жүрген зерттеуін айтқанда, олар күліп жіберді. Дегенмен оны өткізер алдында клеткалар қымбат па деп сұрады. ҚҰЛ ҚАРАУШЫ 1980 жылы Ревел қытай аламанының аналық безінен алған интерферонмен эксперимент бастады. Осылайша адам ақуызын шығару үшін сүтқоректінің клеткасы алғаш рет қолданылды. Ревелдің бета-интерфероны адам денесінен табылған табиғи ақуызға парапар болды. Оған қоса бұл бета-интерферонды өндірудің басты тәсілі болып отыр. Сол жылы Ревел Нью-Джерсидегі Роше институтындағы жас ғалым Менахем Рубинштейнді Вейцман университетіндегі өз кафедрасына тартып алды. Ревелдің жетістікке жетуіне Рубинштейннің көмегі аса қажет еді. Рубинштейн интерферонды тазартудың бірегей тәсілін ойлап тапты. Бірақ Ревелдің кафед­расына ауысуға қатысты шешім оған оңай тиген жоқ. Себебі Ревелдің әріптестері оны тым талапшыл санайды.
Интерферондағы түрлі ақуыз бен қанттарды ыдырататын арнайы әдісті жетілдіруге Рубинштейн бір жыл жұмсады. Ревел мен оның командасы осы синтетикалық интерферонды « Бета-la » деп атады, ал Serono оған Rebif деген коммерциялық атау берді. Бета-интерферонды тазарту әдістемесін түзген Ревел мен ком­пания ғылыми операцияны Serono компаниясына тапсырды. Оның қай ауруды жақсы емдейтінін анықтауға клиникадағы зерттеуді бастау үшін компания жаңа дәріні молынан шығара бастады. Өнім мен дәрі-дәрмек сапасын қадағалау басқармасы мақұлдағанға дейін Roswell Park Memorial Institute-тағы Лоуренс Джейкобс өзі жасап шығарған бета-интерферонды он пациентке қолдануға қатысты зерттеу мақаласын жариялады. Джейкобс өз-өзіне интерферон еккен науқастардың шашыраңқы склероз салдарынан денесінің нашарлауы баяулағанын көрсетіп берді. Ревел мен команда бета-интерферон иммун жүйесін күшейте алатынын білді. Енді ол шашыраңқы склероз түрткі болған аутоиммун шабуылдарын тоқтата алар деген үміт пайда болды. Ревел Serono компаниясын клиникалық зерттеу жасауға көндірді. Ол теориясын сынап көргісі келді. Ондаған жылдарға созылған зерттеулерден кейін оның әлемді өзгертетін шансы келді-ау. Салдары өмір-бақи қалады Аутоиммун ауруы бар науқастың иммун жүйесі сырттан енетін вирусқа да, дененің өзіне де шабуыл жасап, шектен тыс көп жұмыс істейді. Шашыраңқы склероз жағдайында жүйке талшығының қорғаныш қабығы біртіндеп тозатындықтан, ми мен жұлынның жасушалары зақымдалады.
Науқастың халі тек нашарлай береді. Әлемде осы сұрқия ауруға шалдыққан 2,5 млн адам біртіндеп шектен тыс әлсіздік сезініп, тілі күрмеліп, аяқ-қолына ие болмай, ойлау және сөйлеуінде қиындық туындап, кейде тіпті сал болып қалып жатады. Ревел осы баяу нашарлауды тоқтату немесе тым құрығанда шектеуден үміт етті. Serono жүздеген мың адамды емдеуге қажет дәрі мөлшерін шығара алатын және соңғы үлгідегі фабрика салуға көп күш жұмсады. Дәрі-дәрмек мөлшерін қамтамасыз еткеннен кейін компа­ния оның қауіпсіз әрі тиімді екенін дәлелдейтін клиникалық зерттеу жүргізді. Rebif препараты шашыраңқы склероз шабуылдарының жиілігін азайтып, науқастың физикалық кемістігі пайда болуы процесін тежейтінін Serono ғылыми түрде көрсете білді. Рубинштейннің айтуынша, бұған он бес жыл уақыт пен 2 млрд доллардан астам ақша кетті. Шашыраңқы склероз диагнозы науқасқа ертерек қойылып, ол тиісті дәрілерді іше бастаса, аурудың дендеуін баяулатуға шанс та көбірек. Науқасқа Ребиф алдын-ала толтырылған элект­рон шприцпен аптасына үш рет егіледі. Клиникалық зерттеу дәрі еккеннен кейін шашыраңқы склероз шабуылдарын 50 пайыздан артық азаятынын көрсетті. Бірнеше жылдан кейін АҚШ, Канада мен өзге тоқсан ел де дәріге рұқсат берді.
Қазір Ребиф – әлемде шашыраңқы склерозды емдеуде ең жиі қолданылатын дәрілердің бірі, оның жылдық сатылымы 2,5 млрд доллардан асады. Ребиф пен оның патентіне кіретін дәрілерді шамамен 600 мың адам пайдаланды. Шашыраңқы склерозды емдеуге жиі қолданылатын тағы бір дәрі – Вейцман институты ғалымдары Рут Арнон мен Майкл Села жасап шығарған Копаксон препараты. Шашыраңқы склерозға шалдыққан әлемдегі көп науқасты емдеуге Копаксон мен Ребиф қатар қолданылады. Дәрі-дәрмектің көбі сияқты Ребиф те мінсіз емес. Оның тұмау симптомдарына ұқсайтын жанама әсері бар және бета-интерферон науқастардың бәріне бірдей көмектесе бермейді. Ғалымдар да оны міндетті түрде ем болады деп санамайды. Қазір сексенге таяп қалған Ревел « Ғылыми ортада көзі тірі алпауыт саналады, – дейді Хадасса медициналық орталығының неврология бөлімі басшысы доктор Тамир Бен-Хур. Бірақ ол зерттеу ісін доғарған жоқ. Әлемді жақсарту тәсілін іздестіре бастағалы ондаған жыл өтсе де, ол алған бетінен қайтқан жоқ. Жеткен жетістігіне қарамастан, ол шашыраңқы склероз бен өзге де сұрқия неврологиялық аурулармен күресетін жаңа дәрі композициясын табуға әлі де ұмтылып келеді. Ұлым ержеткенше оның табыларына сенемін. Табылса, Ревел сынды адамдарға алғыс айтамыз. Көк қалауы Сендерге көк шөптің бәрін бергенімдей, қозғалатынның бәрі сендерге азық.
Жеке көлігің болмаса, өз қаласына оралудың ең жылдам жолы – қоғамдық көлік. Сөйтіп ол автобусқа мініп, көлік арқырап жолда келе жатқанда, бір сағаттай сөмкесін құшақтап отырды. Кей жолаушы оған тесіліп қарап отырды. Кейбірі иіс тартып, « Мынау ненің иісі »? Автобус ақыры Тел-Авив маңындағы шағын шаңды қала Реховотқа жеткенде, ол дорбаны қол созымда ұстап, көліктен түсті. Шаруаның нәтижесін көретін уақыт келді. Мешулам есірткі дилері немесе құпия тапсырмада жүрген полиция емес еді, ол – ғалым. Полиция берген наша біздің қарасораға ( марихуана ) қатысты түсінігімізді кеңейтуде рөл атқарды. Елу жылдай бұрын каннабистегі негізгі психоактив ингредиент тетрагидроканнабинолды ажыратып, талдап және синтездеген алғашқы адам Мешулам еді. Қазір бұл препаратты өзге аурулармен қатар обыр, АЖТҚ және шашыраңқы склероз кезіндегі ауруды басу үшін 147 миллиондай адам тұтынады. Мамандардың пікірінше, бұл сан алдағы жылдары күрт өседі, қазір Мешулам медициналық марихуананың атасы ретінде танылып, өз ісінің абызы саналады.
Ғалымдар дым да білмейтін Мешулам марихуана бойынша жетекші мамандардың біріне және көп адам ( соның бірі – АҚШ есірткіні теріс қолдану бойынша ұлттық институтының директоры доктор Нора Волков ) атағандай, « каннабис пен эндоканнабиноидті зерттеудің атасына » айналарын ешкім күтпеген. Екінші дүниежүзілік соғыс басталғанда, Болгарияда антисемиттік заңдар қабылданып, Мешулам отбасы қашуға мәжбүр болды. Олар Балқан түбегіне жетіп, төнер қауіптен бас сауғалап бір ауылдан екінші ауылға өтіп жүрді. Соғыстан кейін 1944 жылы Болгарияда билікке коммунистер үкіметі келгенде, жас Мешулам химиялық инженерияны оқуға кірісті. Алайда сол күндері отбасы елдің әлі де болса еврейлерге қауіпсіз емес екенін сезіп, 1949 жылы Израильге қашты. Біраз уақыт геодезист болып жұмыс істеген Мешулам Израиль армиясына шақырылып, зерттеу бөлімшесіне бөлінді де, негізінен инсектицидтермен жұмыс істеді. Ол жан-жүрегі қалайтын істі әскерде жүріп тапты. Үш жылдық әскери борышын өтеген соң, 1956 жылы Мешулам әлемдегі зерттеуші институттар рейтингінің ең басындағы оқу орындарының бірі, беделді Вейцман ғылыми институтында химиядан докторлық зерттеуіне кірісті. Төрт жылдан кейін Вейцман институты оны химия кафедрасына жас маман ретінде жұмысқа алды.
Зерттеу жобасын іздестіру барысында жас про­фессор ғалымдардың каннабистегі психоактив және психоактив емес ингредиенттерді әлі ашпағанын білгенде қайран қалды. Апиыннан морфин бөліп алынғанына 150 жыл болған, ал кока жапырағынан кокаин одан елу жылдай бұрын алынған. Бірақ марихуана туралы ғалымдар ештеңе де білмейтін. Оған түрлі себеп бар. Университеттердің көбінде зерттеушілерге қауіпсіздік ережелерін ұстану мүмкін болмады, ал фарма­цевтика компаниялары марихуанадан табыс таппақшы деген жаман атаққа қалғысы келмеді. Каннабистің белсенді бөлшектері де таза химиялық формасында қолға тие қоймайтын. Өсімдіктің шикі экстракты – күрделі қоспа, сондықтан зерттеуді қайта жасау және оның нәтижесін интерпретациялау қиын еді. Ал екінші жағынан, апиын мен коканы өңдеу оңай. Соған қарамастан, Мешулам белін бекем буып, полициядан наша алғаннан кейін кешенді сынақ жүргізе бастады. Солардың бірі – каннабидиол ( CBD ) « кәйіп » қылмайды, бірақ Мешулам оның диабетке бейім тышқан қанындағы қант мөлшерін азайтатынын және шамадан тыс айдалған қанды қайтадан жүрекке бағыттайтынын анықтады. Күніне неше рет аяқ-қолы тартылып қалатын эпилепсиясы бар балаларға каннабидиол беріледі, шизофренияны емдеуге де осы химиялық заттың үлкен дозасы беріледі. Мешуламның зерттеуі мұнымен шектелген жоқ.
Ол органикалық химия маманы Иехиел Гаони мен Биологиялық зерттеу институты деп аталатын Израильдің мемлекеттік қорғаныс зерттеу институты фармакология бөлімінің басшысы Хабиб Едериді әріптес болуға көндірді. Кешенді сынақ жасағаннан кейін үш профессор анашаны пайдаланып, тетрагидроканнабинол ( ТНС ) марихуананың белсенді ингредиенті екенін анықтады. Есірткіге әуес ететін « кәйіпті » осы компонент береді. Түрлі компоненттерді бөлуге арналған ғылыми әдіс – хроматографиялық ажыратуды қолдана отырып, олар ТНС-ді синтездей алды. Бұл каннабисті зерттейтін ғалымдардың жолын ашқан қадам болды. Сол жылы олар затты маймылға егіп сынақ жасап көрді. Едеридің зертханасында маймылдар бар еді. Ғалымдар резус макакаларын агрессив хайуан санайды. Бірақ оларға ТНС еккенде, олар тыныштала қалған. Содан кейін зерттеушілер адамға сынақ жасауға көшті. Маймылға эксперимент жасалғаннан кейін көп уақыт өтпестен, Мешулам Иерусалимдегі үйіндегі кешке он адам шақырды. Әйелі Далия « өте тәтті торт » пісіріп, әр тілімге ТНС сеуіп қойды. Алғашқы экспериментте Мешуламның әйелін қосқандағы бес адам ТНС қосылған торт жеді. Қалған бесеуі каннабис қосылмаған печенье жеді. Мешулам өзі экспериментке қатыспағанын, ешқашан есірткі татып көрмегенін айтады. Ол [ Мешуламның келіншегі ] біраз қиялданды, содан бері марихуанаға жолаған емес.
Тағы бір адам кәйіп сезінбеді, бірақ аузы жабылмай сөйлей берді... тағы бір адамды үрей биледі ». Бір адам өзге бір әлемге түсіп кеткендей өзін біртүрлі сезінді, ал тағы біреулер демалып жатқысы келді немесе тырқылдап күле берді. Басқаша айтқанда, олар марихуананың әсері бағзы замандардан бері мүлде өзгермегенін анықтады. Қасиетті түтін Мешулам ТНС-ді адамға беріп сынағанынан кейін көп ұзамай осы израильдік ғалымдар АҚШ Ұлттық денсаулық сақтау институтының ( ҰДИ ) грантына өтініш тапсырды. Олар құшақ жайып қарсы алған жоқ. Ол кезде АҚШ-та каннабисті зерттейтін бір де бір зертхана жоқ еді. Бірақ бір жылдан кейін ҰДИ Мешулам зерттеуін қаржыландыруға шешім қабылдады. Көп ұзамай профессор оның себебін білді. Ұлттық психикалық саулық институты фармакология бөлімінің басшысы Дан Ефрон Мешуламды көру үшін оның Иерусалимдегі зертханасына барған. Сөйтсе, сенатор ма, әлде өзге бір дөкей ме, біреу ҰДИ-ға телефон соғып, « Каннабис туралы не білесіңдер »? Ол ұлының марихуана шегіп отырғанының үстінен түсіп, оның миына зақым келген-келмегенін білгісі келіпті. Абырой болғанда, израильдік бір профессор қарасораны зерттеуге грант сұрап, өтініш тапсырғаны біреудің есіне түсіп кетіпті.
Ол кезде Мешулам ТНС-ді алғаш рет бөліп алып, оның құрылымын тапқан еді. Ефрон келешек зерттеуді қаржыландыруға уәде берді. Есесіне Мешулам ҰДИ-ға синтезделген ТНС-дің бүкіл әлемдік қорын жіберді, онысы он грамм шамасында. АҚШ-тағы алғашқы зерттеулердің көбіне ҰДИ-ға Мешулам берген ТНС үлгісін пайдаланды. Есесіне « олар ыңғайға келіп, маған грант берді, бұл грантты әлі алып келемін » дейді Мешулам. Содан бері ҰДИ мен Израиль билігі Мешуламға марихуананы қалағанынша, тегін беріп келеді. Шикізат тұрақты түрде қамтамасыз етіліп, ол ауруды басатын, тәбет жоғы, жүрек айну және өзге де соматикалық дерттерді емдейтін ғылымның жаңа бағытын қалыптастырды. Дененің ішкі қуаты Адамдар марихуананы мындаған жыл бойы пайдаланып келеді. Бірақ XX ғасырдың 80-жылдарына дейін марихуана неге « кәйіп » беріп, ауруды басатынын ешкім білмейтін. Каннабис шегуге алғашқы заттай дәлел Иерусалимнен 30 шақырым жердегі б.з. IV ғасырындағы отбасылық қабірден табылды. Израильдік археологтар қабірді 1989 жылы қазіргі Бейт Шемеш қалашығы маңынан тапты. Құрсағында айы-күні жеткен сәбиі бар он төрт жастағы әйел адамның денесі құрғақ топырақта жақсы сақталыпты. Израильдік ғалымдар қаңқаны сараптап, марихуана ізін тапты.
Ол толғақ үстінде ауруды басу үшін каннабис түтінін жұтқан деген тұжырым жасалды. Әйелдің мүрдесі табылғанда, АҚШ-тағы ғалым Эллин Хоулетт адамның ләззәт алуына мүмкіндік беретін мидың бөлігі – эндоканнабиноидтық жүйені ашты. Сонымен қатар ол емуден естелік қалыптастыруға дейінгі көп процесте басты психологиялық рөл атқарады. Бұл жүйе біздің тұлғамызға да әсер етеді дейтін де дәлелдер бар. Хьюлеттің айтуынша, алдымен Мешулам каннабисті зерттемегенде, өзінің жаңалық ашқан « зерттеуі де болмас еді », бұл көзқарасты көп зерттеуші ұстанады. Израиль марихуананы емге қолдануды заңдастырған 1992 жылы Мешулам Хоулетт зерттеуіне сүйеніп тағы бір үлкен жаңалық ашты: марихуана тұтынғанда, адам организмінде endocannabinoids anandamide және 2-arachidonoyl glycerol деген екі қосылыс бөлінеді. Екі химикат та адамға керемет жаңалық естігендегідей немесе он бес шақырым жүгіріп келгендей көтеріңкі көңіл-күй сыйлайды. ТНС осы қосылыстарға ұқсап кететіні арқасында рахат сезімін сыйлайды. Мешуламның ойынша, ғалымдар мидың осы бөлігін зерттей отырып, түбі көп дертті, соның ішінде нейродегенератив психиатриялық және онкологиялық ауруларды емдеу тәсілін табады: « Каннабиноидтар – әлі ашылмаған, енді табылатын медициналық қазына деп есептеймін ».
Жұмақ иісі Мешулам жүргізген зерттеудің арқасында қазір дәрігерлер глау­кома, депрессия және травмадан кейінгі стресс сынды дерттің көбін марихуанамен емдейді. Қазір медициналық канна­бис ауыру мен жүрек айнығанды басып, химиотерапия салдарынан тәбетінен айырылған науқастың дұрыс тамақ ішуіне себепші болатыны белгілі. Мешуламның еңбегі Израильді медициналық марихуананы сынақтан өткізу саласының ұшар басына көтерді. Каннабис қауіпті әрі заңсыз есірткі саналғанымен, Израильдің денсаулық сақтау министрі оны медицинада пайдаланатындарға мыңдаған лицензия беріп жатыр. Жан төзбес сұмдық ауыруды сезініп тұрмын деген адамның сөзінің рас-өтірігін тексеру мүмкін емес, себебі бұл оның субъектив пікірі әрі ауыру деңгейін өлшеу қиын. Менің ойымша, медициналық марихуананы теріс мақсатқа қолданушылар бар ». Бірақ тәуекел етудің берер жемісі соған татырлық деп санайды ол. Алайда медициналық марихуананың әлемде кеңірек таралуына басты кедергі – дәрігерлер. Профессор дәрігерлердің көбі бұл дәріні білмегендіктен, ол кеңінен тарала қоймағанына сенеді. Сонымен қатар ол дәрігерлердің көбі түтінін иіскеу арқылы тұтынылатын дәріні ұсынғанды ыңғайсыз көреді деген пікірде. Аспириннен валиумға дейінгі дәрілердің бәрінің жанама әсері бар. Оларды пайдалану тәсілін білу керек ». ТНС мен каннабидиол ғажап дәрі болып шығуы ықтималдығы бар екеніне қарамастан, дәрігерлердің көбі Мешуламша ойлауға асыға қоймайды.
Марихуана заңсыз болғандықтан, ғылыми зерттеудегі аса маңызды « қосарланған соқыр » зерттеулері аз жасалған, кімге дәрі, кімге плацебо таблеткасы берілгенін зерттеуші де, зерттеуге қатысушы да білмейтін мұндай эксперимент екі тараптың да дәріге қатысты алдын-ала уәж шығарып қоюының алдын алады. Фармацевтика компаниялары өз бетінше осы дәріге қатысты қолданбалы зерттеу жүргізуге де құлшынып тұрған жоқ. Каннабис төңірегіндегі заңға қатысты белгісіздік пен атам заманнан келе жатқан шөпке патент алу қиындығы олардың ақша жасауына кедергі. Білімсіздіктен айтылған сөз. Қоғам мен клиникалық орта осы білімді сіңіріп, қорытам дегенше уақыт керек ». Қазір каннабидиол мен ТНС әлеуетін пайдаланудан үмітті зерттеушілер саны артып келеді. Бірақ скептик ұстанымын сақтаған өзге адамдар дәрінің қауіпсіздігі мен тиімділігі дәлелденіп, дәрігер мен пациентті бағыттайтын дозасы белгіленіп, жанама әсерлері көрсетілгенше, сенімсіздік танытып жүре береді. Осы бағытта айтарлықтай жетістікке қол жетті. АҚШ-та федералдық деңгейде каннабис әлі күнге дейін заңсыз саналады, бұл ТНС мен CBD-ге қатысты байсалды да ұзақмерзімді зерттеу жүргізуге тосқауыл. Бірақ жиырма үш штат пен Колумбия округі марихуананы медицинада пайдалануды заңдастырды, қазір америкалықтардың басым бөлігі қарасораны ермек, сергу мақсатында пайдалануды заңдастыруды құптап отыр. Әлемнің бірнеше еліндегі ахуал бұдан да озық.
Израиль, Канада мен Нидерландыда марихуана бағдарламалары бар. Уругвай қарасораны заңдастырып, Португалияда есірткі пайдалану қылмыс деп танылмайтын болды. Қазір дәрінің демікпеге әсерін зерттеп жүрген Мешуламның айтуынша, мұның бәрі медицинадағы марихуананы зерттеуге оптимистік тұрғыдан қарауға мүмкіндік береді. Төрт жарым килограм нашаны автобуспен үйіне әкелгелі бері елу жыл өткен соң израильдік ғалым өзінің өмірлік еңбегі әріптестерінің санасын ақырындап өзгертіп жатқанына сенеді. Көк пен жерді теңестіру Құдай былай деді: « Суда тіршілік иелері лек-легімен қаптасын және құс жерден әуелеп, жеті қақ көкте қалықтасын ». Сөйтіп Құдай теңіз құбыжықтары мен бауырымен жорғалаушыларды жаратып, суларды толтырды, өз түріне тән қанаттыларды жаратты да, Құдай мұның дұрыс болғанын көрді. Содан кейін Құдай оларға мынадай бата берді: « Ұрпақ беріп, көбейіңдер, теңіздегі суды толтырыңдар, ал құстар жерде көбейсін ». Содан кейін ол қатты жарылыс естіді де, 7 млн доллар тұратын Skyhawk жойғыш ұшағының маңдай терезесінің күл-талқаны шықты. Жылы жаққа ұшып бара жатқан құс ұшаққа соғылып, катапульта тұтқасына соғылды. Есінен танып қалған ұшқыш Яир Харлев суық ауаға лақтырылып, көкте оның автомат парашюті ашылды.
Түтінге оранған Skyhawk сағатына шамамен 400 миль жылдамдықпен ұшып барып, кішілеу таудың бөктеріне соғылды. Бірнеше минуттан кейін авиатор Батыс жағалаудағы Хеброн қаласының тұсында жатып есін жиды. Қанға бөгіп, үстіне қауырсын жабысқан, мойын омыртқасы сынған оны біраз уақыттан кейін Израильдің арнайы күштері тауып алып, ауруханаға жеткізді. Криминалистер салмағы екі фунттан әрең асатын қаршыға ұшаққа он тонналық күшпен соғылғанын растады. Дәрігер жас ұшқышқа оның сал болып қалу, тіпті өліп кетуге жақын болғанын айтты. Харлев жыл құстарының кесірінен құлаған ұшқыштардың алды да, соңы да емес. Кейінгі отыз бес жылда, дегелек, бірқазан мен бүркіттер Израиль ұшақтарына соғылып, қанат пен қозғалтқышты зақымдап, тіпті ұшақты толық бүлдіріп, жүздеген мил­лион доллар шығынға ұшыратты. Негізі Израиль ұшақтарына дұшпан араб армияларының бәрінен көбірек құстардан зиян келді. Себебі үш құрлықтың арасында ары-бері ұшатын бір миллиардтан астам құс Израильдің әуе кеңістігі арқылы өтеді. Күзде күн суытып, қорек азайғанда, құстар Еуропа мен Батыс Азиядан Африкаға қарай 8-9 мың шақырымдық сапарына шығады ( көктемде кері қайтады ).
Израильдің теңіз жағалауы үстіндегі жылы ауа ағыны мен Түркия мен Мозамбик арасындағы 3700 мильдік географиялық жарық – Ұлы рифт жазығының израильдік бөлігі ең қысқа да тиімді маршрут іздеген құстарға аса қолайлы. Мұндай миграция схемасы әлемдегі құс миграциясы бойынша үздік эксперттердің бірі Йосси Лешемнің сөзімен айтқанда « саясаткерлердің басын қатырса, орнитологтар үшін пейішке тең ». Осы өңірдегі ең үлкен әуе флотының иесі Израиль 80-жылдардың басында бұл проблеманы қалай шешерін білмеді. Әскери басшылық ұшақтары мен адамдарынан айырылғанға мойынсұнып кетті. Сол кезде бас орнитолог Лешем жаңа идея ұсынды: құстар миграциясы маршрутын анықтап алып, оны айналып өту. ҚҰС ҚАНАТЫ ЖЕТЕР БИІКТЕН ҚАРАҒАНДА Лешем бұл істі атқаруға лайық еді. Анасы бауыры екеуін Кармель тауына серуенге жиі алып шығатын. Осындай сапар кезінде ол құс түрін тануды және оларды бір-бірінен ажыратуды үйрене бастады. Әскерге барар алдында ғана Лешемнің бүкіл өміріне бағыт берген оқиға болды. Олар жақында ғана премьер-министр қызметінен босаған Давид Бен-Гурионмен жолығып қалды. Бесеуі екі сағат бойы жаяу жүріп, әңгіме айтысты. Экс-премьерге бозбалалардың әңгімесі ұнағаны сонша – оларды үйіне ертіп апарып, әйелі Поланың қолынан шәй ішкізді.
Бен-Гурионмен өткізген уақытынан Лешем үлкен сабақ алды: үлкен адамдардың алдында өз ойын айтуға болады және олар мұны тыңдайды екен. Әскерде Лешем әуе күштері ұшқышы болғысы келді. Бірақ көзі нашар көретіндіктен, бұл арманына жете алмады. Әлде өзі солай ойлады ма екен. Әскердегі үш жылдан кейін ол Иерусалимдегі Еврей университетіне түсіп, зоология мен генетиканы оқи бастады. Бірақ Лешем құстар туралы ойлауын тоқтата алмады, мұнысы анасына ұнамайтын. Бұл жұмыс табиғат аясында жүрген Лешемге қатты ұнайтын. Иерусалимнің солтүстік батысындағы Шомрон ( Самария ) тауына шыққанда, көп ұзамай Лешем жартастың бір шетінен тілеміштің үш балапаны жатқан үлкен ұяның үстінен түсті. Ата-анасы жоғарыда қиқулап жүргенде Лешем балапандарды ұядан алып қапқа салып әкетті. Екі жігіт тілеміш балапандарын өлшеп, сирақтарына шағын сақина салды. Содан кейін Лешем тауға қайта өрмелеп, бала­пандарды ұясына салды. Кетер алдында ол бірнеше сурет түсіріп, маңызды шешім қабылдады: қалған өмірін құстарды зерттеу және оларды құтқару ісіне арнайды. Олар біздің жанымызға жақсы әсер етеді деп ойлаймын ». КӨК ЖҮЗІ ОРТАҚ 80-жылдардың басында Лешем оқуын жалғастыру үшін Тел-Авив университетінде зоологиядан PhD дәрежесін алуды ұйғарды.
Ол жыл құстары мен оларға төнетін қауіп-қатерге зейін қойғысы келді. Жыл сайын Израильдің үстінен қанша құс ұшып өтетінін ешкім білмейтін. Лешем мен алпысқа жуық ерікті құстарды санай бастады. Дегенмен құстар тым биікте ұшып бара жатқандықтан, оларды санап үлгермейтінін түсінді. Әріптесі және Израильдің әуе күштері тікұшақ пилоты Ран Лапид Лешемге құстарды ұшып бара жатып санауды ұсынды. Үшеуі Тел-Авивтегі әуе күштері бас штабындағы Егози кеңсесінде кездесті. Лешем өзінің зерттеу жоспарын сипаттап бергенде, полковник скептик ұстанымда болды. Ол бұдан армияға еш пайда көрмеді. Дегенмен ол басқа идеяны сынап көруге дайын еді. Лешем басын изеді де, статистика мен графикаға қарады. Жыл сайын құстар жоқ дегенде төрт рет ұшаққа соғылып, үлкен залал келтіріп отырған екен, кейінгі он жылда Израиль әуе күштері қанаттылардың кесірінен бес ұшағынан айырылған. Отыз үш ұшақ айтарлықтай зақымданып, бір ұшқыш қайтыс болған. Сол он жылда Израиль әуе күштері ондаған мил­лион доллар шығын шеккен. Полковник проблеманы айтып жатқанда, Лешем оған таң қалып қарап тұрды да: – Бұл мәліметті қайтесіздер? Полковник оған оқты көзін қадады: – Қайтуші едік? Өмірдің өзі осы.
Көкке самғағың келеді екен, аспан ортақ екеніне көнесің, не қақтығысқа дайын боласың. Лешем тұралап қалды. Ол құстардың ұшатын жолы ұшақтарға қалай әсер ететіні туралы ойланып көрмеген еді, бірақ бұл зерттеу жүргізуге ғаламат мүмкіндік екенін бірден ұға қойды. Мәліметтерді қарап шыққан Лешем құстар ұшаққа миграция маусымында соғылатынын көрді. Құстардың жылы жаққа ұшатын жолын жақсырақ түсінсе, Израиль құстардың ұшақтарға соғылуы санын едәуір азайтар еді деп ойлады да, полковник Егозиден осы мәселеге қатысты жобаға қаржы құйсын деп өтінді. Елу де елу. Сіз шығынды көтересіз, мен зерттеу жүргіземін ». Полковник бірден келісе қоймады. Әйтсе де Лешем ұшқыштың кабинетінен шығарында, көктемде Израиль үстінен миллион қырғи ұшып өтетінін болжап айтты. Олардың кем дегенде біреуі ұшаққа соғылуы әбден ықтимал дегенді де қосып қойды. Тағы бір ұшақтан айырылдық 1983 жылғы 5 мамырда Лешемнің үйіндегі телефон шырылдады. Тұтқаны әйелі алды. Полковник Егози екен. Күйеуіңізбен сөйлесуім керек деді ол. Тығыз шаруа. Лешем лекцияда болатын, бірақ үйге келе сала Егозиға телефон шалды. Ертеңінде-ақ әуе күштері Лешемнің PhD зерттеуін қаржыландыра бастады. Лешем де, әуе күштері де мұның шешімін жылдам таппаса, соқтығысулар жалғаса берерін білді.
Бірақ 1979 жылы ел Мысырмен бейбіт келісімге қол қойып, 1982 жылы Синайдан шықты. Келісімнің бір бабы: әуе күштерінің жаттығу кеңістігі. Лешем миграция маусымында ұшақтардың әуеге көтерілуін шектеу тығырықтан шығарар жол емес екенін түсінді. Бірақ құстардың ұшу жолын да өзгерту мүмкін емес. Ұшқыштар алақандай елдің әуе кеңістігін қанатты достарымен ортақ пайдалануды үйренуге мәжбүр еді. Кешігіп келген арман Миллиондағы құстың ары-бері жөңкілуін қадағалау – бір адамның қолынан келер іс емес. Лешемге көмек, көп көмек керек еді. Нақты мәлімет жинау үшін ол құстарды трекиң жасаудың көп тәсілін қолдануға тиіс, олардың бірлі-жарымын қолдану жеткілікті емес. Ол Тел-Авив университеті, Израильдегі табиғатты қорғау қоғамы, әуе күштері мен он жеті елдегі алты жүз мың құс қарауылының қолдауына жүгінді. Әр станциядан 1-3 құс қарауылы болды. Олар дүрбі мен телес­коп көмегімен құстарды санап, олардың ұшу паттернін жазып отырды. Рациямен сөйлесіп отырып станциялар бір құс тобын бірнеше рет санап қоюдың алдын алып отырды. Құс санау таң сәріден күн батқанша жүрді. Бірақ түнде немесе құстар тым биік ұшқан күндізгі уақытта қарауылдар құс санай алмайтын. Сол жылы Лешем Бен-Гурион әуежайындағы радар станциясы қызметкерлерінен көмек сұрады.
Қозғалатын нысанды бақылауға күн жарығын қажет етпейтін радар 100 шақырым жердегі қозғалысты күні-түні бақылай алатын. Жалғыз мәселе: радар құс түрін айыра алмайды, топтағы құс санын есептей алмайды немесе құстың қандай биікте ұшып бара жатқанын анықтай алмайтын. Сондықтан әскерилер миграция кезеңі қызғанда, алты ай бойы топтағы құс санын трекинг жасауға төрт қызметкер бөлді. Ақыры Лешем бір жыл бұрын Лапид айтқан көзқарасқа тоқтады: – құстарды түсінудің жалғыз жолы – олармен бірге ұшу. Әуе күштері меселін қайтарып тастағаннан кейін жиырма жыл өткен соң Лешем ақыры бала күнгі арманына жетті. Олардың көбі Sessna қозғалтқышының гүрілінен үркіп аулаққа кетті. Лешемнің тағы бір проблемасы – ұшақ бір топпен қатар қозғалатындай баяу ұша алмайтын. Үнемі құстарды артқа тастап озып кететін. Бұған мойымаған Лешем ұшақтың өзге түрлерімен ұшып көрді. Алдымен ол дельтапланмен ұшты. Бірақ ол әуеде ұзақ қалықтай алмайтын. Одан кейін өте жеңіл ұшақпен ұшты, бірақ оның шуы көп еді әрі желдің екпініне төтеп бере алмайтын. Ең соңында Лешем мотор қойылған дельтапланға мінді, бұл гибрид оның қажетіне жарады. Кей құс оған тез үйренді, кейбіріне біраз уақыт керек болды.
Бірақ дельтапланмен құс тобымен қатар ұшу арқасында Лешем көрген құсының бәрін санады, құрал панелі де оған тамаша мәлімет берді. Жалғыз қиындық: сағаттап ұшқаннан ұшқыштар шаршап қалады, оның үстіне әжетхана да жоқ, сондықтан арнайы пакет қолданды. Содан кейін бірнеше айда Лешем моторлы дель­тапланмен мың төрт жүз сағаттан астам уақыт құс қуды. Қашықтан басқарылатын бұл жүйе құс тобына Израиль кеңістігінде бір жарым шақырым биікте еріп отыратын. Жалғыз кемшілік: оператор нысандарды көзден таса қылып алса, оларды қайта табу қиын еді. Осы әдістердің бәрінің көмегімен Лешем өте нақты құс миграциясы картасын жасап шығарды. Ол Израиль үстінен ұшып өтетін құс саны бұрынғы көрсеткіштен төрт есе көп екенін анықтады. Ел үстінен ұшып өтетін құстар үш ұшу жолының бірімен ғана өтетінін және маршрут пәлендей өзгермейтінін анықтады. Бірінші ұшу жолы бойынша, құстар солтүстік шығыс Израильден елдің орталығы арқылы өтіп, Беер Шива мен солтүстік Синайға бет алады. Екіншісі бойынша, құстар рифт жазығының израильдік бөлігінен, Иудей және Негев шөлдерінен өтіп, Синай түбегінің орталығына бет алады. Ал үшінші ұшу жолымен құстар оңтүстік Иорданнан Эйлат арқылы оңтүстік Синайға бет алатын. Олар ұшу биіктігін ауа райына қарай тандайтын.
Лешем миграция маусымында құстың ұшаққа соғылуы ықтималдығы күрт артатынын көрсетті. Шешім анық еді. Құс өз жолынан таймайтындықтан, ұшқыш маршрутын өзгертуі керек. Лешем құстар қалың ұшатын аумақтар көрсетілген күзгі және көктемгі миграцияға арналған екі карта жасады. Онда ұшқыш құстың қай түрімен қашан және қай жерде кездесіп қалуы мүмкін екені көрсетілді. Сонымен қатар Лешем құс тобы Израиль кеңістігінен қай уақытта өтетінін де көрсетті. Израиль әуе күштерінің бұрынғы командирі Авиху Бен-Нунның айтуынша, ЦАХАЛ ұшқыштың құсты айналып өтуіне мүмкіндік беретін әрі жаттығу бағдарламасына минимум өзгеріс енгізетін маршруттар мен маневрлерді белгілеп шықты. Осы тыйымнан кейін құспен соқтығысу 76 пайыз азайып, ұшқыштар мен құстар аман қалды. Израиль әуе күштерінің бұрынғы командирі, генерал-майор Идо Нехуштанның айтуынша, 1,3 млрд доллар үнем болды. Иосси Лешем – « табиғат пен қоршаған ортаны көзге ілмей келген аса жетілген жүйе арасына бейбітшілік орнатқан жалғыздан құралған армия » дейді Pitango Venture Capital тең құрылтайшысы және Израиль әуе күштерінің бұрынғы ұшқышы Нехемия ( Хеми ) Перес ( марқұм бұрынғы пре­зидент Шимон Перестің ұлы ). Жыл сайын әуе күштері ұшқыштары жинаған тәжірибесі мен фотоларды ортаға салатын орниологтармен кездеседі. Әр эскад­рилья штабында арнайы карта бар.
Профессор еңбегінің бүкіл әлемге әсері де ғаламат болды. Израильдің бұрынғы президенті, әуе күштерінің бұрынғы ұшқышы Эзер Вейцман да: « Лешемнің еңбегінің арқасында әскери ұшақ пен құстың соқтығысу оқиғалары саны айтарлықтай азайды, бұл жоба батыс елдерінің әуе күштеріне үлгі болды », – дейді. Лешемнің еврей анасы бұл жолы қателескен сияқты. Өлгендерді тірілту Көне көзеде 2000 жылдай жатқан құрма ағашының дәні қайта көктеді. Неткен керемет! Метһушелаһ – өткенге жол ашатын тірі терезе. Таяу Шығыста құрма ағашы орманы жайқалып өскен, құрма экономиканың маңызды бөлігі болған заманға жол ашты. Шамамен екі мың жылдай уақыттан кейін 1963 жылғы 14 қарашада Израильдің бұрынғы әскери стратегі Игал Иадин иудаизмге бет бұрған Рим патшасы Ұлы Ирод салған жартас басындағы көне қамалға алғаш рет зерттеушілер мен еріктілерді ертіп апарды. Иадин командасы ол жердей не табарын білмеді. Бірақ олар үйіндіні қаза бастағанда, бұл жерде ғимарат болғанына, оның қирағанына дәлел: сынған фрескілер, күйген арқалық, алтын ақша, қола жебе мен жұлма-жұлмасы шыққан киім-кешекті көрді. Біраздан кейін Иадин сол жерде асығыс құрастырылған ағаш баспалдақпен қираған сарайдың төменгі қабаттарына түскелі жатқанда, оны жер қазушылардың бірі шақырды.
Шағын бассейн ішінен олар қанға ұқсас бірнеше қара дақ тауыпты. Айналаны арши түскен Иадин командасы жас әйелдің шашырап жатқан сүйектерін көрді. Біреулер оны жаппай өзін-өзі өлтірудің дәлелі деп жатты. Құрғақ климатта оның ұзын қоңыр бұрымы екі мың жылдан астам уақыт сол қалпында сақталыпты. Сақталып қалған шаш қана емес екен. Таудың ұшар басында қазба жұмыстарының отыз төртінші деңгейінде көне римдік көзе ішінен Иадин мен әріптестері ежелгі заманнан қалған бірнеше дән тапты. Кейін ғалымдар оның екі мың жылдай уақыт бұрын жоғалып кеткен Иудейлік құрма ағашының дәні екенін анықтады. Қазба жұмыстарынан кейін Иадин дәндерді Израильдің көне заттар басқармасына тапсырды, ал олар дәндерді Бар-Илан университетінде сақтады. Ондаған жылдар бойы дәнді керек қылған адам болмады. Бірақ 2004 жылы Британ ғалымы Сара Саллон университетке хабарласып, дән коллекциясы туралы сұрады. Ботаника және экология маманы Саллон өсімдіктердің адам ауруларын емдеу әлеуетін зерттеу үшін он жыл бұрын Таяу Шығыстағы дәрілік өсімдіктер жобасын бастаған еді. Ол Израильдегі археологиялық қазба орындарының көбінен ботаникалық коллекция шығатынын білетін және осы өсімдіктердің емдік құндылығын тексеру үшін оларды өсіруге әуестенді. Елдегі археологтармен сөйлескеннен кейін Саллон Масада қазбасынан табылған дәндерді Израильдің ең танымал археологтарының бірі Эхуд Нецер сақтап отырғанын естіп білді.
Бір жақсысы Саллонның анасы Нецердің анасын танитын. Израильдік зерттеуші әңгімені осы отбасылық байланыс арқылы бастады. Бірақ одан ештеңе шықпады. Бастапқыда. Саллон өз болжамына ғылыми негіз бар екенін дәлелдей алатынын айтқан соң, ақыры Нецер бұл идеяны қолдаймын деді. Кейінгі жылдары ғалымдар көнеден қалған дәнді қайта өсіргені туралы бірнеше хикая айтылған еді. Саллон бұл хикаялардың көбі аңыз ғана екенін анықтап білді. Бірақ бірнешеуі рас еді. Мысалы, 1995 жылы Лос Анжелестегі Калифорния университетінің қызметкері Жейн Шен-Миллер ботаниктер тобымен бірге Қытайдың солтүстігіндегі құрғап қалған көлдің орнынан тапқан қасиетті лотустың мың үш жүз жылдық тұқымын халықаралық өсірді. Алайда ешкім жойылып кеткен өсімдікті қайта өсіре алған жоқ. Саллон алты ай жүргізген зерттеуінің нәтижесін Нецерге көрсетті. Нецердің ғылыми жұмысқа көңілі толғаны сонша – Саллонның дәндерді Бар-Илан университетіндегі ботаника және археоботаника профессоры Мордехай Кислевтен алуын ұйымдастырып берді. Ол мұқият белгі салынған бірнеше пластик контейнер ала келді. Саллон Кислевті шайға шақырып, екеуі қонақ бөлмеде дәндер туралы сөйлесті. Дәндерді алғашқы көргенде Саллонның бойын айырықша толқу биледі. Еврей тарихы туралы сұрақ ретінде басталған тақырып баяғыда қурап қалған ағашты қайта өсіру және адамдардың жойылу мағынасын түсінуін өзгерту ізденісіне айналып шыға келді.
Сүт пен бал еліндегі ессіз ғалым Витамин, минерал, қоректік заттар мен талшыққа бай еврей құрмасы ежелгі Жерорта теңізі жағалауындағы елдерде ең маңызды азықтың бірі саналатын. Тарихшылардың айтуынша, мыңдаған жыл бұрын Қасиетті жерде Галилей теңізінен Өлі теңізге дейін құрма ағашы ормандары өсіп тұратын. Ағаш пен оның жемісі осы өңірдегі халықтың көп қажетін өтейтін. Кейбіреу құрма шырынын шарапқа айналдырса, ағаш діңін құрылыс материалы ретінде пайдаланатын. Библияда Израиль « сүт пен бал елі » деп өлеңге қосылғанда, әңгіме ара емес, құрма туралы болған. Левит кітабында жазылғандай, Суккот ( күзгі егін орағы ) мейрамына израильдіктер пальма бұтақтарын ұстап шығатын. Б.з.д. I және II ғасырларда римдіктер ежелгі израильдіктерді атамекенінен қуып шыққанда, еврей халқы ағаш пен дәнді ала кетті. Алайда еврейлер қуғынға ұшырағаннан кейін көп ұзамай еврей құрма пальмасы да жойылып кетті. Оның себебін мамандар әлі күнге дейін дөп басып айта алмайды. Дегенмен олар Израиль жеріне XIX ғасырдың аяғында оралған сионистік пионерлер Ирак, Марокко мен Мысыр ( көбіне Калифорния арқылы ) құрма пальмасын ала келгенін біледі. Саллон бүкіл ел аумағында Израильдің оригинал құрма пальмасын еккісі келді. Бірақ оны қалай істерін нақты білмеді.
Оның алғашқы қадамдарының бірі – Израильдің орнықты ауыл шаруашылығы саласындағы жетекші мамандарының бірі Элейн Соловеймен кеңесу болды. Ол да құрманы жақсы көретіні іске кесірін тигізбеді. Саллон оған телефон шалғанда, Соловей алғашында күмән білдірді. Тек бұл іске тәуекел ету керек, – деп жауап қатты Саллон. Ол Соловейге тарихтағы ежелгі тұқымдарды қайта тірілту оқиғаларын – Шен-Миллер лотус тұқымынан өскін өсіргенін, байырғы америкалықтар құмыра іспетті асқабаққа салып сақтаған тұқымдарды археологтар тауып алып, мың жылдан кейін қайта өсіргенін айтып берді. Соловей иланды. Соловей ұйқыда жатқан дәндерді ояту жоспарын құруға үш айдай уақыт жұмсады. Алдымен оның сыртқы қабатын жұмсарту үшін жылы суға салды. Содан кейін оларды гормонға бай қышқыл қоспасына салып алып, ферменттер мен қоректік заттарға толы тыңайтқышқа салып қойды. Соловей дәндерді құнарлы топырақ салынған ыдысқа салып, жақсылап ылғалдандыру үшін тамшылап суғаруды қосып қойды. Содан кейін « оларды ұмытып кеткендей болды ». Ол эксперимент нәтиже берер-бермесін білмеді. Бірақ « жолым болып, сәті түсер » деп 2005 жылғы 19 қаңтарда Ту Би Шват еврей ағаш мейрамында дәндерді екті. Бұл күн ағаштар қысқы ұйқысынан оянатын күн саналады.
Алты аптадан кейін дәндердің бірі өскін бергенде, таңданысында шек болмады. Алғашқы екі жапырақ ақ түсті, біртүрлі бозғылт әрі тегіс болып шықты. Бірақ үшінші және одан кейінгі жапырақтар кәдімгі құрма өскіні сияқты болып шықты. Өзге дәндер өскін бермегенімен, Соловей маусымда құрма ағашы өсетінін білді. Ерлер шектен тыс көп сияқты Саллон мен Соловейдің достары бұлар не істеп жүргенін естігенде, қатты күмәнданды. Базбіреу оларды ақымақ көрді. Кейбіреу дәндер расында да олар айтқандай көне екеніне сенбеді. Олардың қателескенін дәлелдеу үшін екі ғалым дәндердің азғана бөлігін ДНҚ тестін жасау үшін Швейцарияға жіберді. Нәтиже дәндердің жасы елу жыл ары-бері 1990 жыл екенін көрсетті. Яғни ол еккен дән б.з.д. Бұл дәндер өскін берген ең көне дән атанды. Алғашқы екі жылы Соловей ағашты қазіргі заманғы аурулардан қорғау үшін питомникте оқшау ұстады. Содан кейін оны далаға екті. Айналасы қоршалып, қозғалыс детекторлары орнатылған ағаш қазір де сол орнында өсіп тұр. Саллон мен Соловей оны Інжілдегі ең ежелгі кейіпкер, 969 жыл өмір сүрген делінген адам Метһушелаһ атымен атады.
Қазір биіктігі 3 метр, ұзын жасыл жапырақтары жайқалған ағаш танымал болғаны сонша – « туристік орынға » айналған дейді Элейннің күйеуі Майкл Соловей. Жалғыз проблема: Метһушелаһ ер құрма пальмасы болғандықтан, ол тек тозаң шығарады. Жемісті әйел пальма ағашы ғана береді. Бір жақсысы, Соловей тағы алты құрма дәнін және өңірде табылған өзге өсімдіктерді пайдаланып, алдыңғы экспе­рименты қайталады. Алдағы бірнеше жылда Метһушелаһ тозаңдандыратын әйел пальма өсер-өспесі белгілі болады. Мамандар Метһушелаһтың жынысы ер болғаны дұрыс болды, себебі ол тозаң шығарады дейді. Риядтағы Кинг Сауд университетінің бұрынғы профессоры және пальма маманы Полана Видясагар еврей құрма пальмасы қайта туғанына таң-тамаша қалды. Бұл жаңа идея. Бұл өзге технологиялар қақпасын ашады ». Профессор Видясагар бұған араб әлемінде, соның ішінде Біріккен Араб Әмірліктерінде Метһушелаһ тозаңын алып, қазіргі пальма түрлерімен будандастырып, қай жұп ең жақсы құрма берерін көруге әуестік болады деген пікірде. Саллон мен Соловей әйел пальма өскінін өсіре алса, олар құрманы не деп атайтынын шешуі керек. Соны білмей тұрмын. Ирод құрмасы десек, жұрт жегісі келмей қалар ма екен... », – дейді Соловей.
ІНЖІЛ МЕДИЦИНАСЫ Иудей құрма пальмасын қайта тірілткелі бері Саллон мен Соловей осы техниканы өзге де жойылып кеткен және сирек кездесетін өсімдіктерге қолданды. Саллон ежелгі дәндерге экспери­мент жасауда бірлесіп жұмыс істеп жатқан үш құрлықтағы архео­лог, генетик және зат мерзімін анықтайтын радиокарбон мамандарының өте үлкен командасы туралы айтып берді. Команда ежелгі израильдіктер мен алғашқы христиандар пайдаланған ладан, Гилеад бальзамы және мирра сынды эфир майларын түзе алды. Інжіл кейіпкерлері осы шағын ағаш немесе бұта шайырын иісі мен шипалық қасиеті үшін әспеттеген. Бұл үш өсімдік христиандар мен еврейлерге аса маңызды еді. Матфей Евангелиесіне сай, б.з. I ғасырда үш волхв шығыс аспандағы жарық жұлдызды бетке алып, Вифлеемге келді. Олар онда нәресте Исаны тапты да, тізерлеп « оған [ нәрестеге ] сыйлықтар, алтын мен ладан және мирра ұсынды ». Кей ғалымдар үш сиқыршы Мария мен Иисусты емдеу үшін әкелген « алтын » осы үш өсімдік деп санайды. Бас дін қызметшісі Соломон храмына фимиам дайындағанда қосатын он бір ингредиенттің үшеуі осы өсімдіктер еді, хош иісті фимиам формуласын дін қызметшілері құпия ұстап, ұрпақтан ұрпаққа ауызша ғана қалдырып отырған. Дін қызметшілерінің құпиясы дәрігерлерге дәрінің жаңа түрін жасап шығаруға көмектесуі мүмкін.
Саллон ежелгі заман өсімдіктерінің геномы өлімге апарып соғатын ауруларға шипа табуға көмектесеріне сенеді. Мұса пайғамбардың бес кітабы мен Жаңа өсиет, Құран, Зәбүр мен пайғамбарлар әңгімесінде осы аймақта өсетін өсімдік, бұта мен ағаштардың жүздеген түрі айтылған. Аймақ тұрғындары осы жергілікті өсімдіктерді азыққа тұтынып, салт жоралғылары мен халық медицинасында қолданған. Кейінгі жиырма жылда Саллон мен оның командасы Маймонид, Плиний мен ибн Сина сынды ежелгі емшілердің еңбектерін зерттеді. Олар науқасты емдеуде қолданған өсімдіктер жойылып кеткен немесе сирек кездеседі. Қазір Саллон мен Соловей осы өсімдіктерді дәстүрлі медицинаға кіріктіру үшін зерттеп жүр және Израильде жоғалып кеткен өсімдік түрлерін қайта таныстырып келеді. Саллон мен Соловей Иудей құрма шипалық қасиеті туралы тек болжам жасай алады. ДНҚ тесті бұл өсімдіктің генетикалық маркерлерінің жартысына жуығы ғана құрма өзге түрлерімен ортақ екенін көрсетті. Иудей құрма пальмасының медициналық қасиеттері оның генотипіне ғана тән болып, сол себепті жоғалып кеткен болуы мүмкін. Израильдік ғалымдар әйел құрма пальмасы өскінін өсірмегендіктен, олардың жаңалығы қандай болары белгісіз. Бірақ мамандар ежелгі өсімдіктен алынған дәрі заманауи медицинаға үлкен әсер етуі мүмкін деген пікірде.
Кейінгі жылдары кей вирус пен бактерия аса бейімделгіш болып алып, стероидтар мен антибиотиктерді елең қылмайтын болды. Шөлде өсетін өсімдіктердің құрамында қатаң климатта өмір сүруге мүмкіндік беретін бірегей химиялық заттар бар болғандықтан, кей мамандар олар дәрігерлерге ауруды жеңудің тағы бір тәсілін беруі мүмкін дейді. Жойылып кету қаупі бар өсімдіктерді сақтап қалу адамзат келешегі үшін аса маңызды. Адамдар байырдан бері шөптерді түрлі ауруды емдеуге пайдаланатын. Негізі рецепт бойынша берілетін дәрі-дәрмектің 40 пайызынан көбі өсімдік сығындысы немесе синтезделген шөп қоспасынан жасалады. Өсімдіктердің жойылуы адамзаттың жаңалық ашу және ғылымды дамытуына қауіп төндіреді. Иудей құрма пальмасы жүздеген жылдар бойы жоқ болды да « уақыт машинасымен қайта оралды » дейді Иерусалим ботаника бағының бас ғалымы доктор Ори Фрагман-Сапир: « Бұл өсімдік – Израиль жерінен алда табылатын және өзін табуға ынтықтырып тұрған археологиялық және ғылыми қазына символы ». Өз кезегінде New York Times газетінің Иерусалим бюросының бұрынғы басшысы Стивен Ерлангер « Израиль ауылшаруашылығы ғылымы мен зерттеулерімен, дәлірек айтсақ, шөлде азғана сумен өсімдік өсіруі тәсілімен танылған » дей келе, сөзін былай жалғады: « Иудей құрма пальмасы осындай тапқырлық пен табандылықтың тамаша үлгісі ».
Доктор Соловей онымен келіседі: « Жойылып кетуі қаупі бар өсімдіктер құрып кетпесіне сенімді болғым келеді, себебі « Ойбуу, мына өсімдіктер жойылып кетті » деп сан соғып қалғанша, оларды қазір құтқарып қалған оңай, – деді ол. Саллон да өзін бақытты сезінер еді. Менч * бол Жұмысты аяғына жеткізуге міндетті емессің, бірақ одан бас тартуға да еркің жоқ. Оның сөзіне тіксініп қалған әйелім ұлыма кешірім сұра деген. Бала кешірім сұрағанымен, онысы шын көңілден айтылмады. Мен үйге келгенде, балаларым әдеттегідей пижамашаң жүр екен, бірақ әйелімнің жүзінен бірдеңе болғанын түсіне қойдым. Ол болған жайтты айтып берген соң мен Ейденге аяқ киімі мен пижама сыртынан жеңіл күртесін кисін дедім. Кварталдан шыға бере мен жүрелеп, онымен бетпе-бет отырдым. Әлде киімі жыртық болғаны үшін бе? Тағы жарты кварталдай жүрген соң тағы тоқтадым. Бұл жолы жол жиегіне отырдым да Ейденге әлгі сұрақты тағы қойдым. Апақ-сапақта көліктер зуылдап өтіп жатты. Ол бір сәт ойланып алды да, сартылдата жөнелді: « Дұрыс адам бол, әлемді жақсырақ мекен ет, іске барыңды сал, бастаған ісіңді тастама және уақытыңды жақсы өткіз ». Мен бас изедім.
Ол әлгі адамды тауып алып, цедака берейік деді. Көбіне « садақа » деп жаңсақ аударылып жүрген иврит тіліндегі осы сөздің шынайы мағынасы « әділдік » дегенді білдіреді. Біз сол адамды тапқанда, қараңғы түсіп кеткен еді. Көлік қозғалысы саябырлап, түн қараңғысында шегірткенің шырылы ғана естіліп тұрды. Ол алба-жұлба киінген екі адаммен бұрышқа тығылып ақырын сөйлесіп отыр екен. Зәр иісі қалқаны қапты. Ұлыма бірнеше доллар бердім, жүрегім атқақтап кетті. Мен бұл адамдарды танымаймын, оқыс бірдеңе болып қалмай ма деп уайымдадым. Олар мас па? Қатігез бе? Ұлыма ашулы ма? Бұл ойларды серпіп тастадым. Ұлымның сіздерге айтары бар ». Ер адамдар маған тосылып қарап қалды. Ейден сөзбен қорлаған адамына барды. Оған ақшаны берді. Кешірім сұрады. Ол « Сізді құдай жарылқасын » деді де қолын созды. Әлгі адам Ейденге қарап күлімсіреді де оның қолын алды. Достары да күлді. Содан кейін олар ұлымның мақтауын асырып, оны періште деп атады. Содан кейін біз қош айтысып, Ейден екеуміз үйге бет алдық. Үйге бірнеше квартал қалғанда тағы жүрелей отырдым.
Ейден мақтаныш сезіммен: – Әке, мен әлемді жақсырақ ете түстім. Бұл расында да жақсы сезім екен, – деді. Мен бұл кітапты неге жаздым Он бес керемет инноватор туралы жазылған кітапқа өзім туралы қосқан өркөкіректік сияқты сезіледі. Бірақ осы кітапты не себепті жазғанымды, оның өзім үшін қандай мәні барын түсінуіңіз үшін өзім туралы айтуым керек. Мен холокостан аман қалған жұптың отбасында дүниеге келдім, негізінен Нью-Йоркте өстім. Бірақ бала күнімде, жасөспірім кезімде және ересек шағымда Израильде де ұзақ уақыттан тұрдым, себебі онда менің отбасымның мәдени, тарихи және діни байланыстары бар еді. Есімде қалғаны – Израильдің сәтсіздіктері мен кемшіліктері көзге бірден түсетін, бірақ оның керемет жетістіктері мен келешекке қатысты ғажайып жоспары да бар еді. Бала күнімнен есте қалған оқиғалардың бірі 1979 жылғы 28 мамырда, менің төрт жасқа толатын туған күнімнен бірнеше ай бұрын болды. Екі күн бұрын Израильдің премьер-министрі Менахем Бегин Мысыр басшысы Әнуар Садатпен Ақ Үй алдындағы көгалда тарихи бейбіт келісімге қол қойды. Менің отбасым Бегинмен кездесу үшін Нью-Йорктегі Waldorf-Astoria қонақ үйіне шақырту алды; біз алия жасап жүргенбіз, премьер-министр осы процесті бастаған бірнеше отбасымен кездесуге ниет білдіріпті.
Біз оның кең апартаментіне кірдік, қалың жақтаулы көзәйнек таққан Бегин аталық мейіріммен бізді төрге шығарды. Ол маған шағын пита берген соң мен оның алдына отырып алдым. Ол менен ивритше сөйлей аласың ба деп сұрады, мен білетін жалғыз сөзімді айтып « шалом » дедім. Разы болған ол мені құшақтап, Израильде тұру ел болашағы үшін маңызды деді. Әпкем де менің қасыма келді, фотограф бірнеше сурет түсірді. Сол күнгі әңгіме және Мысыр мен Израиль арасында бейбітшілік орнайтыны маған және менің өміріме қатты әсер етті. Ертеңінде Израильге ұшып барғанда толқу, қуаныш пен қорқыныш сезіндім. Ұшақ қонғаннан кейін біз бірден Тел-Авивтегі абсорбция орталығына өттік, онда барлық құрлықтан келген еврейлер бар екен. Мен иммигрант екенімді білдім, бірақ ақыры өз үйіме келгенімді де сезіндім. Бірнеше жылдан кейін менің отбасым АҚШ-қа қайтып барды да мен Нью-Йорктен солтүстік аумақта жатқан Биңамптондағы институтқа түстім. Ал магистратура оқу үшін Иерусалимге оралып, Еврей университетіне түстім. Сол жерде қанат жайып, араб әлемін зерттей бастадым. Сөйтіп жүріп жолым Мысырға түсті. Каирда тұрып, Америка университеті мен сунниттік исламның көрнекі мектебі әл-Азхар университетінде оқыдым.
Карьерамды танымал аналитика орталығы – Уошиңтондағы Таяу Шығыс саясаты институтынан бастадым және осы саладағы мамандардың көбі сияқты саясат пен үкімет жұмысын алма-кезек атқардым. Жолым болып, АҚШ-тың қорғаныс және қазына департаментіне қызметке кірдім. Алғашқы кітабым Хезболланың әл-Манар телеарнасы және террористер қаржыландырған медианың ықпалы туралы. Көргенімнен өзім шошыдым. Өзге жайттармен қатар Хезболла өкілдері маған стан­ция мақсаттарының бірі « Батыстағы суицид миссиясы » деп аталатын әрекетті насихаттау екенін айтты. Әл-Манардың бағдарлама кестесі терроризм, жеккөру мен экстремизмді насихаттау үшін жаңалық, ток-шоу мен пропагандалық музыка видеоларын шебер үйлестірген. Бір кездері станция еврейлер әлемді билеп алмақшы дегенге саяты « Сион даналары протоколдары » деп аталатын антисемиттік атышулы жалған құжатқа сүйенетін жиырма тоғыз бөлімнен тұратын бағдарлама көрсетті. Бір көріністе діндар еврей христиан баланы жертөлеге апарып, кеңірдегін орып жіберіп, оның қанын ритуалдық Пасха мацасына қосады. Орнымда байыз тауып отыра алмадым. Әл-Манарды спутник арналар провайдерлері арқылы бұғаттауға бағытталған алғашқы науқанды ұйымдастыруға бел будым. Мен пікірлес коммерциялық емес ұйымдар коалициясын құрып, Еуропа мен АҚШ-тағы үкімет өкілдерін телестанцияны терроризмді демеуші деп көрсетуге иландырдым.
Сонымен қатар біз әлемнің әр түкпіріндегі он төрт спутник арна провайдерін әл-Манарды арна пакетінен алып тастауға көндіріп, Coke, Pepsi, Western Union жене Procter & Gamble сынды жиырма компанияны осы телестанцияға демеуші болудан тоқтаттық. Ең ақырында 2016 жылы көрілім тұрғысынан ең үлкен екі спутниктік провайдер Сауд Арабиясындағы Arabsat және Мысырдағы Nilesat та әл-Манарды өз тізімдерінен алып тастады. Сөйтіп арнаның жеккөрініш толы хабарларын әлемге таратуына тосқауыл қойылды. Төртінші « Иранның лас банкиңі » ( 2010 ) кітабымда Тегеранның қаржы секторы мен оның ядролық қаруға қол жеткізу және қылмыс пен терроризмге атсалысу үшін қаражатты бір елден екінші елге аудару үшін халықаралық банктерді пайдаланып кету схемаларын жайып салдым. Зерттеу барысында әлемнің түкпір-түкпірінен Иранның елу тоғыз банкиң серіктесін таптым, олардың қатарында Жапонияның Sumitomo Mitsui, Германияның Deutsche Bank, Голландияның ING және Францияның Societe Generale банктері бар. Сонымен қатар мен Иранның шот нөмірлерін, SWIFT/BIC кодтары мен транзакция валютасын да таптым. Қаржы министрлігіндегі тәжірибеме сүйеніп, Ислам Республикасы ядролық қару жасап шығару талпынысын доғармайынша оның шет елдерге ақша аударуын тоқтататын стратегия нобайын жасадым. Кітап шыққаннан кейін бүкіл дүниежүзінде кездесулер өткізіп, банктерді Иранмен қаржылық байланысты үзуге иландыруға тырыстым.
Кейбір банктер оны құп көрді. Кейбірі елемеді. Бірақ осы процесс барысында атам мен апам, отбасымның талай мүшесі холокост құрбаны болғаны туралы ойлап жүрдім. Уошиңтондағы Германия елшілігіндегі осы елдің жетекші экономика және санкция экспертімен өткен кездесу есімде. Иранға қатысты халықаралық санкцияларды айтып өткеннен кейін неміс әріптестерімнің есіне олардың әлемдегі еврейлер алдындағы ерекше жауапкершілігін салдым; жетпіс жыл бұрын олардың ата-бабасы менің халқым мен менің отбасыма қатысты адамзат тарихындағы ең сұмдық зұлымдықтың бірін жасаған. Қазір саналы түрде ме, жоқ па – олар Иранға алты мил­лион еврей өміріне қауіп төндіруге көмектесіп келеді. Олар маған жылдам шығар есікті көрсетті. Бірнеше айдан кейін неміс банктері ирандық қаржы ұйымдарымен қарым-қатынасты үзгенін естігенде, қатты риза болдым. Мен атын атап, ұятқа қалдырған европалық және азиялық банктердің көбі осылай істеді. Осы және одан кейінгі заңдар Иран мен оның банк серіктестерінің қолын байлап, Тегеранды АҚШ пен оның одақтастарымен ядролық қаруға қатысты келісім бастауға мәжбүрлегені анық. Иран банкиң науқанынан кейін мен қанағат сезімін сезіндім. Айтарымды айтып, жазарымды жаза бергім келді, бірақ мен саяси жұмыстан да маңыздырақ іс атқарғым келді. Әрдайым өз бизнесімді ашқым келетін.
Бірнеше жылдан кейін әйелім тұңғыш баламды дүниеге әкелген соң банктердің ережені сақтау және санкцияларға мойынұсынуын қадағалайтын бағдарлама шығаратын стартап құрдым. Серіктестеріммен бірге ақша тарттық та, әлемдегі үлкен қаржы институттарына презентация жасадық. Одан ештеңе шықпады. Бірақ берілмеу керегін білдім. Сөйтіп кәсіпорындарға төлемді азайту және карта брендінің нормативтік талаптарына сай болуға көмектесетін IMS сервис компаниясын құрдым. Қазір менің аса қымбатқа түсетін Таяу Шығысқа әуестігімді несие картасы бизнесі қаржыландырып отыр деп жиі қалжыңдаймын. Израиль мен оның келешегі, елдің жетістігі мен проблемалары туралы жазып та, айтып та келемін. Жетістік пен проблеманың кейбірін ел өзі жасап алған. Ел идеалдары және соған сай өмір сүруге талпыну ұлтты ұлы етеді. ЭКСПОНЕНЦИАЛДЫҚ ӨСУ Ел іргесін қалаушылар идеалдары мен елді сақтап қалуда тап болған қауіп балансын сақтау үшін Израиль тарихта талай мәрте қиналды. Осы орайда мен шахматтың ойлап табылуы туралы аңыз бен оның қазіргі Израиль мемлекеті тарихына қатысы туралы жиі ойландым. Б.з. III ғасыры еді. Үнді патшасы Шихрамның сарайында шамдар самаладай жарқырап тұр. Жоғары лауазымды уәзірі Сисса ибн Даһир байыз таппай, Шихрамға жаңа ойын – шахматты таныстырғалы отыр.
Сисса ибн Даһир патшаға халыққа дұрыс қарауы керегін дәлелдемекші, ішінен басым кетпесе игі еді деп отыр. Шақпақ тақтадағы ойыннан кейін Шихрам разы болғаны сонша, Үндістандағы ғибадатханалардың бәрінде осы ойын болсын деген пәрмен берді. Бұл генералдарды жаттықтырудың ең жақсы тәсілі деген жарлық шығарып, бұл ойын бүкіл әлемге тамаша сый екенін сезді. Қуанып кеткен министр Шихрамнан шақпақ тақтаның алғашқы шаршысына бір дән, екіншісіне екі, үшіншісіне төрт, төртіншісіне сегіз, әр келесі шаршыдағы бидай санын екі еселей отырып, алпыс төрт шаршының бәрін өтіп шығуды өтінді. Мұндай қарапайым өтінішті патша қабыл алды. Мен оған одан әлдеқайда көп берер едім ». Патша құлдарына шақпақ тақта мен бидай әкелуді бұйырды. Бұл іс бір айға ұласты, отыз екінші күні құлдар бидайдың төрт миллиард дәнін дайындағанда, салмағы жүз тоннадан асып кетті. Сисса ибн Даһир бастапқыдағыдай ақымақ көрінбеді, патша да уәдесінде тұрып, бидай тиеп жібере берді. Ақыр соңында бұлай жалғаса алмайтынын түсінді. Беріп жатқан бидай мөлшері тым көп еді. Бүйте берсе, империясы тақырға отырады. Футуристер экспоненциалдық өсу әлеуетін көрсету үшін осы аңызды жиі мысал етеді.
Израильдің кейінгі жетпіс жылдағы эволюциясы осыған ұқсас және бұл елдің батылдығына, табандылығы мен хуцпаға дәлел. Алдынан шыққан қиындықтың бәріне қарамастан, Еврей мемлекеті 1948 жылдан бері қуаң табиғи ресурстарын игеріп қана қоймай, өз халқы ғана емес, бүкіл әлем халқына пайдасы тиген инновациялар жасап, қарыштап алға басып келеді. Тұтастай бір индустриялар мен елдер өз қиындықтарын еңсеруде Израильге жүгініп отыр: Apple, Amazon, Facebook, Google, Intel және Microsoft сынды түрлі саладағы трансұлттық компанияларға тиесілі үш жүзден астам ғылыми-техникалық даму орталығы Израильде орналасқан; суға зәрулігі артып бара жатқан Қытай, Үндістан мен АҚШ қазір Еврей мемлекетінің көмегіне қарап отыр; әлемнің түкпір-түкпіріндегі университеттер инженерия, биология, физика мен химия саласында бірлесіп жұмыс істеу үшін Израильдің ең жақсы институттарымен мықты серіктестік және бірлескен инновация орталықтарын құруда; науқасты емдеп, ашты тойындырғысы келген аурухана, фармацевтика компаниялары мен ауыл шаруашылық венчурлері де Израильге жүгінеді. Бұл ел – үміт шамшырағы, оның азаматтары жергілікті және жаһандық қиындықтарды еңсеруге көмектесуге дайын. Инновация құру немесе инновация мәдениетіне серпін беруде Израиль тәсіліне көз салатын елдер осыған тірек болған Еврей мәдениетіне үңілуі керек. Екінші Храм ( б.з.д.
Басқаша айтсақ, инновация жасау үшін ел өмір бойы оқу мен жақсы жұмыс істейтін мектеп жүйесіне қаражат құюы керек. Мыңдаған жылдар бойы еврейлер « кітап халқы » атанып келді. Израиль мәдениетінің осы бөлшегі ел жетістігі үшін аса маңызды. Алайда жақсы білім беру жүйесі қажет болғанымен, бар керегі ол емес. АҚШ-тың бұрынғы президенті Калвин Кулидж қажырлы еңбек маңызы туралы былай деген: « Табандылықтың орнын еш нәрсе баса алмайды. Дарын баса алмайды: дарынды, бірақ жетістікке жете алмаған адам өте көп. Гений баса алмайды, бағы жанбаған гений мәтелге айналды десе де болады. Білім баса алмайды: әлемде білімді қаңғыбастар жетіп артылады. Тек табандылық пен іске берілгендік қана құдіретті ». Мәдениет білім мен қажырлы еңбекпен жұптасып, қайырымдылық және ерікті істерге атсалысқанда, адамзаттың алмас асуы қалмайды. МРТ технологиясын қолданған ғалымдар еврейдің ұлы данасы Хиллел раввиннің нақыл сөзін дәлелдеді. Ол бүкіл Тора тірегі Левит 19:18 кітабында айтылған « жақыныңды өзіңдей жақсы көр » деген өсиет екенін сенді. Қайыр садақа бергенде, адам миының ынтызарлық пен ләззәтқа жауапты бөлігі жанады. Басқаша айтқанда игі іс адамды бақыттырақ етеді.
Израиль жақсы идея немесе оны дұрыс жүзеге асыру ісіне монополия алып алған жоқ. Әр ел ғасырлар бойы меңгерген ата кәсібінің қыр-сырын өзгелерге үйрету үшін өз мәдениетіне үңілуіне болады. Осыны ескере отырып әлемдік қоғамдастық Еврей мемлекетінің адамзат игілігі үшін жеткен жетістіктеріне бой түзеуі керек. Израиль шахмат тақтасының екінші жартысына шыққанда, оның әлемдегі игілікке ықпал етуі келешекте де жалғасады деп ойлаймын. Кітапта сипатталған инноваторлар өзге өнертапқыштармен бірге елді және әлемді жақсырақ мекен ету үшін алға ұмтыла береді. Мен еврейлер тарихи отанына оралған заманда өмір сүргеніме ризамын. Бірде Бен-Гурион былай деген: « Израильде реалист болу үшін ғажайыпқа сенуіңіз керек ». Израиль – ғажайып болып тұратынына дәлел. Еврей мемлекеті дүниежүзінің түкпір-түкпіріндегі Израиль балаларының басын қосып, ежелгі уәдені орындады. Жас болғанымен бұл ел либерал-демократиялық идеалдарды көне Қасиетті жазба сөздерімен үйлестіріп, әлемге танылып үлгерді. Қазір ата-анам мені апарғандай өз балаларымды Израильге апарғанда олардың елдің күрделі шындығымен бетпе-бет келгенін көргенде, бұл хикаяның келесі тарауы соларға және өлімді емес, өмірді, бодандық емес, азаттықты және соғысты емес, өркендеуді аялап баптайтындарға қалатынын түсінемін. Олар маған үміт береді.
АЛҒЫС Израильдегі инновация, экожүйе және елдің дүниежүзіндегі миллиардтаған адамның өмірі жақсартуға қосқан үлесі туралы маған мәлімет берген әріптестер мен достар тобын тапқаныма өзімді жолы болғыш санаймын. Бұл кітап көп адамның жомарттығы мен көрегендігінің арқасында ғана жарық көрді. Осы кітапты жазу үшін жүзден астам адамнан сұхбат алу, кейбіреуімен тіпті екі мәрте тілдесу бақытына ие болдым. Олардың арасында инно­ватор, директор, саясаткер, әскери адам, мемлекеттік емес ұйым басшысы, инженер, компьютер бағдарламашысы, банкир, венчур капиталист, аналитик және өзге де мамандар бар. Олардың әрқайсы Израильдің инновацияға шеберлігі мен адамзат өімірін жақсарта түсудегі өз рөлінен ғаламат қанағат алған. Авив пен Эйнат Езра мен осы кітап ойға келгеннен бастап оның жазылуына үлес қосу тұрғысынан абсолют чемпиондар. Жұмыстың әр кезеңінде олар баға жетпес ресурс ретінде қызмет етіп, ұдайы қолдау көрсетіп отырды. Олар мені талай адаммен таныстырып, осы жобаның ыстық суығына шыдауыма көмектесті. Мені қолдағандары үшін оларға алғысым шексіз. Америка-Израиль қоғамдық байланыстары комитеті дирек­торы Жонатан Кесслердің өзі табиғаттың ғаламат күшінен әсте осал емес. Ол маған ұстаз, әріптес және дос болды.
Екеуміз екі-үш апта сайын Уошиңтондағы көп қытай ресторанының бірінде жолығып, Израильге екі бөлек саяхат жасайтынбыз, ол өз ойын айтып, осы кітаптың өзегіне айналған жайттарға жету үшін менің санамды алға тартып, эмоцияға тереңірек бойлауыма түрткі болатын. Stein Mitchell басқарушы серіктесі Жонатан Мисснер көп уақыт бөліп, талай адаммен таныстырды. Жүздеген email, CMC және телефон қоңырауы арқылы ол бірнеше құрлықтағы ең қызықты тұлғалардың есігін ашып берді. Росс Шнайдермен менің осы сапардағы бас редакторым әрі интеллектуал серігім болды. Ол маған баяндау өнерін, келесі сұрақты сұрау және ашылуды күтіп жатқан қызықты фактілерді табуды үйретуге барын салды. Инноваторлардың өздері де шабыттың тұрақты көзі болды. Сұхбат алып отырғанда өзімнің генетикалық құрылымым өзгеріп жатқанын сездім, әлемге жаңа және шел баспаған көзбен қарай бастағанымды сезіндім. Иосси Вардимен оның Тел-Авивтегі үйінде, Назареттегі Kinnernet басқосуларында және Хэмптонста өткізген уақытымды бағалаймын. Эли Беер мен Дов Майсел United Hatzalah басқару орталығында ( өзге жерлермен қатар ) олармен талай мәрте сұхбат жазуыма ғана келісіп қойған жоқ, менің балаларыма адам өмірін сақтап қалу маңызы мен дұрыс адам болуға шабыттандырып ұзақ әңгіме айтатын.
Alpha Omegaдағы Имад пен Риим Юнис пен олардың керемет балалары менің отбасыма өз үйінің есігі мен жүрегін ашты. Олармен дос болып кеткенімізге разымын. Иосси Лешем ( құсбегі ) мен ReWalk негізін қалаушы Амит Гоффердің екеуі де ешқашан салын суға кетірмеудің маңызын көрсетті. Бұл жер иесі Бернард Бар-Натанға да қатысты. Израильдің экономика және индустрия министрлігінің Жаңа технологиялар мен экожүйелер бағдарламасының шаршамайтын директоры Одед Дистел мені израильдік экожүйеге қатысты адамдармен байланыстыруға барын салды және үкімет бастамаларын жолға қою үшін қанша іс атқарылатынын көрсетті. Дан Сенормен қатар Шоул және Венди Зингер аса ілтипатты және қамқор болды. Олардың « Стартап елі » және одан кейінгі « Стартап орталығы елі » еңбектерінің екеуі де тұрақты шабыт көзі болды. Мен Ирвин Кула раввинді « Инноватор бол » кітабымның сапарының ең басында кездестірдім. Мен кітап жазуда оның қолдауын және мейілінше асқақ армандауға ынталандыруын жиі сезіндім. Red Dot Capital басқарушы серіктесі және Израильдің 8200 әскери барлау қызметінің бұрынғы офицері Ианив Стерн мен осы кітап идеясы туралы айтқан алғашқы адамдардың бірі еді. Оған өзім әлемді жетілдіріп жатыр деп санаған барлық израильдік инновация туралы айтып тұрғанымда, Нью-Мексикодағы Альбукерк қаласы аспанына қарап тұрғаным қазіргідей есімде.
Жүздеген әңгіме, WhatsApp хабарламасы мен Уошиңтон, НьюЙорк пен Тел-Авивтегі араб кофесі арқылы Ианив энтузиазмі мен әзілқойлығы маған күш берді. Жоржтаун университетінің профессоры Бред Снайдер болмаса, баспа әлемінің ойлы-қырлы жолында қалып қояр едім. Бред екеуміз балаларды апарған соң мектеп ауласында, отбасы дастарханында, пикникте және балалар ойыны кезінде кездесіп, қолжазба барысын, сұхбат алатын адамдар жайын және менің кестемдегі түрлі жұмыстарды айтып тұратынмын. Мен оның талапшылдығын былай қойғанда дос бола білу қабілеті мен керемет мінезіне тәнтімін. Еврей кітабы кеңесіндегі Кэролин Старман Хессел мені қанатының астына алып, дұрыс әдеби агент пен баспагер табуыма көмектесті. Ол маған тұрақты түрде телефон шалып, кездесу үшін Нью-Йоркке қашан келетінімді біліп тұратын. Баспа әлемінде жол табуыма әдеби агент Дебора Харрис те үлкен рөл атқарды. Осы кітаптың жарық көруіне Дебораның шыншылдығы мен жомарттығы көп көмектесті. Ол – мені баспагерге жетектеп апарған адам. Gefen баспа үйіндегіден артық қарым-қатынас бола қоймас. Gefen баспасының иесі Илан Гринфилдке алғаш қоңырау шалғаным қазіргідей есімде. Кітап, онда жазылатын инноваторлар туралы және « Инноватор бол » кітабының астарындағы ой туралы айттым.
Ертеңінде Иерусалимнің орталық автобекеті маңындағы кеңсесінде жолығатын болдық, ол менің кітапты қандай етіп шығарғым келетінін ұға қойды. Ол кітапты мейілінше жылдам басып шығарғысы келді және кітаптағы ой кеңінен тарап кетуі үшін қолынан келгеннің бәрін істеді. Гефен баспасының жоба менеджері Эмили Уинд бүкіл процесті бір өзі алып өтіп, тамаша іс атқарды. Қырағы көзді және мықты редактор Кезия Раффел Прайдпен жұмыс істеу бір ғанибет болды. Кітап мұқабасының дизайнын керемет етіп жасап шыққан Лиза Менделоу мен Дан Коханға айрықша ризамын. Қолжазбаны әр кезеңде оқып, баға жетпес үлес қосқан жандар бар. Мен аға ғылыми қызметкер болып жұмыс істейтін Американың сыртқы саясат кеңесінің вице-президенті Илан Берманға айырықша алғыс айтамын. Илан – көп жылдан бергі қолдаушым әрі досым.
Пайдасы тиген оқырман арасында Аллен миды зерттеу институтындағы мықты ғалым мен тамаша досым Габе Мерфи; Сан-Франциско университетінің профессоры Аарон Таппер ( қазіргі студенттердің өміртанымы мен Израильге қатысты прогрессив көзқараспен таныстырды ); Бровард кол­леджі ассоциатив профессоры Марлен Казир ( оның интуициясы көп көмектесті ); АҚШ теңіз күштері капитаны ( отставкадағы ) Мэтью Шарп ( аса маңызды толықтыру қосты және оның достығы талай жылдан бері маған сый еді ) және қолжазба құрылымына маңызды үлес қосқан Жуди Хейблум бар. Осы жобаны жүзеге асыруға көмектескен керемет зерттеу ассистенттерім болды. Кітапты шығару үшін талмай еңбек еткен әріптесім Адам Баскианодан артық зерттеуші табылмас еді. Сондай-ақ Кайла Волд, Александра Циммерн мен Лаура Адкинстің қосқан үлесіне де ризамын. Jerusalem Post бас редакторы және « Қару сиқыршылары: Израильдің жоғарытехникалы армия еліне айналуы » ( St. Martin ’ s Press, 2017 ) кітабының авторы Яаков Катцқа шын жүректен алғыс айтамын. Ол екеуміз жиі жолығып, әдетте Baqa ’ s Kalu кафесінде отыратынбыз, ол маған израильдік жүйенің қалтарыс-бұлтарыстарынан бағыт беріп, әзілімен күнімнің дәмін келтіретін.
Сол сияқты « Су болсын » ( St. Martin ’ s Press, 2015 ) кітабының авторы Сет М. Сигел де аянып қалмады. Сетке кітап жазып жатқаным туралы алғаш рет AIPAC ұйымы саяси конференцияларынын, бірінде айтқан едім. Ол өз кітабының жетістікке жету схемасын көрсетіп, мені де сол жолмен жүруге ынталандырды. Оның тапқырлығы маған мотивация болып, қандай мүмкіндікке жетуге болатыны туралы түсінік берді. Иерусалимдегі көршім Давид Розен раввин өз пікірі, таныстарының визиткалары мен печеньесін аямады, оның балконынан қарағанда көрініс өте әдемі еді. Екеуара әңгіме-дүкен мен оның отбасындағы шаббат кешкі асынан кейін оның үйінен үнемі бойыма күш құйылғандай боп шығатынмын. Шет елдердегі көп танысымен байланыстырған AIPAC халықаралық қатынастар директоры Стефен Шнайдерге айырықша алғыс. Сонымен қатар ол кітап месседжінің тамаша насихатшысы болды. Израильге барып, қатаң графикпен елді көлікпен ары-бері шарлап дамыл таппай жүргенімде, жүрегі мен үйінің есігін ашқан торт адам болды: әдемі бағында бүкіл әлемнен жиналған жеміс ағаштары мен тропик жидектері өсіп тұрған Шломит Шушан; солтүстіктегі үйі ғажайып баспана болған Ирит Лернер; отбасы аса ақжарқын және үйі Тосканадан аумайтын өңірде тұрған Ави Лихтер және қамқор да мейірімді қарындасым Симон Пински.
Батыс жағалау мен араб әлемінде біршама адамнан сұхбат алған едім. Олар өз есімі құпия сақталғанын қалады. Мен әрине олардың тілегін құрметтеймін, себебі Израиль туралы позитив сарында сөйлеу өзіне және/немесе оның отбасына қауіп төндіреді. Алдағы жылдары Израиль мен көршілерінің татуласуына бастайтын көп көпірдің бірі инновация болар деп үміттенемін. Айрықша әңгімесі мен пайдалы таныстықтары үшін мына адамдарға жүрекжарды алғыс айтамын: AIPAC Орта батыстағы аймақтық директоры Брайан Абраһамс; Energiya Global Capital бас директоры Иозеф Абрамович; Израильдің Сыртқы істер министрлігіндегі инновация және кибертехнология бөлімінің басшысы Иоав Адлер; Хилари Клинтонның президенттік науқанындағы еврей байланыстары директоры Сара Бард; Хувер институтының аға қызметкері Питер Берковитц; Израильдің бұрынғы бас ғалымы және қазір Dell ЕМС вице-президенті Орна Берри; Israel Project бас директоры және президенті Джош Блок; Palo Alto JCC бас директоры Зак Боднер; Facebook -тің Израиль кецсесінің коммуникация жөніндегі басшысы Иордана Катлер; Intel Israel бұрынғы бас менеджер!
Мули Еден; Хадсон институтындағы Ұлттық қауіпсіздік стратегиялары орталығының аға қызметкері және директоры Дат Фейт пен оның әйелі Памела Ауербах; World Check құрылтайшысы Ари Файнштайн; AIPAC саясат және үкіметтік қатынастар директоры Марвин Фойер; Эмма Фридман; Amazon компаниясындағы Крис Гайл; Pivotal компаниясы бас кеңесшісі Сюзи Гилфикс; Әлемдік экономикалық форумның Ақпаратық технология индустриясы бөлімінің бұрынғы басшысы Жоанна Гордон; AIPAC саясат және үкіметпен қатынас жөніндегі ассистент директор Жонатан Кал Харрис; Таяу Шығыстағы демок­ратия жобасы ( POMED ) директорының зерттеу жөніндегі орынбасары Эми Хоуторн; Америкадағы басты еврей ұйымдары президенттері конференциясы төрағасының орынбасары Малколм Хоенлейн; Реут институтының негізін қалаушы Жиди Гринстейн; Гүлзар Хусейн; Израильдің АҚШ-тағы елшілігі сауда миссиясы басшысы Анат Катц; Израильдің қоғамдық дипломатия бойынша министрі орынбасары Михаил Ореннің бас кеңесшісі Нетта Корин; Nike компаниясының тауар белгісі бойынша бұрынғы аға адвокаты Кен Квартлер; Джон Хопкинс жетілген халықаралық қатынастар факультетінің құрметті профессоры Анн Манделбаум мен оның долдасы Майкл Манделбаум; филантроп, бизнес­мен және Израильдегі Америка кеңесінің негізін қалаушы Адам Милстейн; Grove Ventures басқарушы серіктесі Дов Моран; BILT президенті және бас операциялық директоры Ахмед Куреши; Джессика Райн; « Ғалымдар Таяу Шығыста бейбітшілік болғанын қалайды » бастамасының атқарушы директоры Асаф Ромировски; венчур инвестор және AIPAC бұрынғы президенті Ли Розенберг; АҚШ-тың Таяу Шығыс бойынша бұрынғы арнайы үйлестірушісі Деннис Росс; MicroOffice құрылтайшысы Дэвид Ротбард; білікті кәсіпкер және бас директор Амит Шафрир; Демократиялық елдерді қорғау қорының зерттеу жөніндегі вице-президенті Джонатан Шанцер; Бингэмптон университетіндегі Chabad еврей студент өмірі орталығының білім беру директоры Ривках Слоним; PresenTense Israel бас директоры Гай Шпигельман; әлеуметтік кәсіпкер Нир Цук; Америка білім беру институтының президенті және AIPAC комитетінің бұрынғы президенті Дэвид Виктор; New York Times газетінің Бейруттағы бюросының бұрынғы басшысы Роберт Ворт; Visionsense негізін қалаушы Ави Яарон; осы адамдардың әрқайсына қажет болғаннан әлдеқайда көп іс тындырғаны үшін алғыс айтамын.
IMS-тегі серіктесім Ларри Глик құдай бере салған сый болды. Оның тәлімі, қолдауы мен достық ықыласына баға жетпейді. Осы кітапты жазуға құштарлығымды түсініп, әу бастан істің соңына дейін қолдау көрсетті. Ең соңында айтарым, өз жұртым мен қайын жұртым, бәрінен бұрын жарым Елеана берген мотивация болмаса, « Инноватор бол » кітабын жаза алмауым мүмкін еді. Кейінгі үш жылда Елеана мен үш баламыз Ейден, Орен және Ианивке Израильден шығып, адамзат өмірін өзгертіп жатқан инновациялар туралы тоқтаусыз айта бердім. Олар – менің ең үлкен қолдаушыларым және маған шабыт берушілер. Әлемнің түкпір-түкпіріндегі осы жобаға тілектес болған тамаша дос, әріптес пен туыс туралы ойлағанда, әлемді жетілдіре түсетін күш әрқайсымыздың бойымызда бар екеніне қалай сенбейін? Ави Йориш Уошиңтон 2018, қаңтар ҚОСЫМША Израильдің әлемге қосқан елу ғаламат үлесі 1948 – ӨЗІН-ӨЗІ ҚОРҒАУ ЖАУЫНГЕРЛІК ӨНЕРІ. Имре Лихтенфилд қоян-қолтық ұрыс дегенді білдіретін « Крав маганы » ойлап тапты. Бұл өзін-өзі қорғау жүйесі айкидо, дзюдо, бокс пен күресті қамтиды. Доктор Гарри Цви Табор күн энергиясын жинайтын қарайтылған металл панель ойлап тауып, оны ыстық су коллекторына жалғады.
Дуд шемеш деп те айтылып жүрген күн энергиясымен жылытқыштың осы жаңа түрі турбинадан гөрі көбірек су ысытып, көбірек электр қуатын өндіреді. Моше Фелденкрайз кеудені тіс ұстауға септесетін ( « Фелденкрайз әдісі » деп аталған ) физиотерапиялық жаттығулар жүйесін жасады. Ноа Эшкол мен Абраһам Вакман қозғалысты бүкіл әлемде түсіну және қайталау мүмкін болсын деп, революциялық таңбалау жүйесін жасап шығарды. Қозғалыс тілімен би, физикалық терапия және хайуан мінез-құлқын жазуға болады. Доктор Гарри Цви Табор мен док­тор Люсьен Иехуда Броницки күн нұры солғын кезде де электр генераторын іске қосуға балама сұйықтық қолданатын күн қуатымен жұмыс істейтін турбина жасап шығарды. Броницки мен оның әйелі Дита Ormat жаһандық компаниялары арқылы бұл инновацияға геотермал энергияны ұтымды қолданып келеді. Рафаел Мешулам марихуанадағы каннабидиол ( CBD ) және тетрагидро­каннабинол ( ТНС ) сынды белсенді қосылыстардың химиялық құрылымын тапты, бұлар кейіннен өзге аурлармен қатар аяқ-қол тартылып қалуын емдеуге қолданылды. Симча Бласс пен « Хатцерим » кибуці Netafim фирмасын құрып, әлемдегі ең бірінші заманауи тамшы ирригаторын жаппай өндіру үшін келісімшартқа қол қойды. Ирригатор фермер, кооператив пен үкіметтерге көмектесіп, суды үнемдейді.
Майкл Села, Рут Арнон мен Двора Тейтелбаум ШС симптомдарын азайтатын синтетикалық заттармен эксперимент жасай бастады. Отыз жылға жуық уақыттан кейін АҚШ-тың өнім мен дәрі-дәрмек сапасын қадағалау басқармасы осы үш ғалым Teva Pharmaceuticals компаниясымен бірлесіп шығарған Copaxone дәрісін қолдануға рұқсат берді. Авраам Бахри мен Моше Долев тілдері бүкіл есік жақтауына кіріп тұратын Rav Вагіасһ геометриялық есік құлыбын ойлап тапты. Төрт жылдан кейін екеуі осы құлып орнатылған Pladelet болат қауіпсіздік есігін жасап шығарды. Доктор Иоель Маргалит бацилус турингиенсис израеленсис ( Bti ) деген, маса мен шыбынның көп түрін қыратын микроб агентті тапты. Бұл табиғи агент пестицидтерден арзан әрі тиімді. Сонымен қатар қоршаған ортаға зиян келтірмейді. Еврей университеті кітапханашылары, жүйе аналитиктері мен компью­тер бағдарламашылары Aleph атты әлемнің бірінші автоматты кітапхана жүйесін құруды бастады. Intel Haifa дербес компьютердің Intel 8088 бірінші микропроцессорын шығарды. Күпекпен экспе­римент жасаған Мишель Ревел шашыраңқы склерозды емдеудің жаңа тәсілін тапты. Ол шашыраңқы склерозды емдейтін негізгі дәрілердің бірі « Ребиф » препаратын ойлап тапты. Хаим Рабинович пен Нахум Кейдар қызанаққа генетикалық модификация жасап, « черри » деп аталған қызанақтың шағын нұсқасын түзді.
Марио Моше Леви мен Яаков Накаш зиянкестермен күрес және табиғи тозаңдану мақсатында ара, сона мен кене өсіретін, бірақ осы жәндіктердің қоршаған ортадағы саны артып кетіп, жанама зиянды әсері болуының алдын алатын « Віо-Вее » биологиялық жүйесін құрды. Доктор Шломо Наварро күріш, бидай, бұрыш пен бұршақты пестицидсіз сақтайтын « Астық пілләсі » деген үлкен, герметикалық түрде жабылатын қап ойлап тапты. Радар, моторлы дельтаплан мен құс қарауылдары желісі көмегімен Иосси Лешем Израиль үстінен жыл сайын ұшып өтетін бір миллиард құстың дәл картасын жасады. Оның зерттеуі құс пен ұшақ соқтығысуы көрсеткішін 76 пайызға азайтып, бір миллиард долларға жуық қаражат үнемдеді. Доктор Дов Моран DiskOnKey деген әлемдегі бірінші флешканы ойлап шығарды. Бұл құрылғы дискета немесе CD-ден кіші, жылдам әрі сақтау орны да әлдеқайда үлкен. Бернард Бар-Натан Emergency Bandage пакетін жасап шығарды. Адамды ажалдан арашалап қалатын бұл бірегей өнім қанды дереу тоқтатып, жарақат алған адамның денесіне инфекция түсуінің алдын алады. Бесік астына сенсорлық панель орнатқан Хайм Шталрид баланың тынысын бақылайтын алғашқы заманауи мониторды ойлап тапты. Гил Швед, Шломо Крамер мен Мариус Нахт интернеттегі корпоратив және жеке мәліметті қорғайтын алғашқы файруолды ойлап тапты.
Имад пен Риим Юнис Alpha Omega Израильдегі ең үлкен араб хай­тек компаниясын құрды. Компания эссенциал діріл, Паркинсон ауруы мен өзге де неврологиялық ауруларды емдеу барысында миға терең стимуляция жасау кезінде ми ішінде GPS сынды әрекет ететін құрылғылардың индустриялық стандартын қалыптастырды. Ехецкель Беренхольц пен доктор Альберто Габизон АҚШ-тың өнім мен дәрі-дәрмек сапасын қадағалау басқармасы мақұлдаған Doxil атты алғашқы нанопрепаратты жасап шығарды. Егілетін Doxil препараты бұрынғы еммен салыстырғанда пациент өмірін 25-33 пайызға ұзартады. Яир Голдфингре, Сефи Вигизер, Амнон Амир, Арик Варди мен Иосси Варди ең алғашқы онлайн лезде хабарламасы бағдарламасы ICQ ( I Seek You деп оқылады, мағынасы « Мен сені іздеймін » ) жасап шығарған Mirabilis компаниясын құрды. Мусса Нудим Паркинсон дертін емдеуге Rasagiline қосылсы көмектеседі деген ма­кала жариялады. Үш жылдан кейін Teva Pharmaceuticals фирмасы Azilect препаратын шығарып, оны АҚШ пен Еуропада сата бастады. Яаап ван Рейн балық фермаларының ақаба ( лас ) суын қайта қолдануға мүмкіндік беретін бірегей жүйеге екінші патент алуға өтініш тапсырды. Арнайы өсірілген бактериялар мен биологиялық сүзгілерді қолданған ван Рейн аз ғана сумен қоршаған ортаға зиян келтірмей кез келген жерде балық өсіру тәсілін тапқан.
Доктор Гавриель Иддан адамның гастроэнтеро­логия жолымен өтіп, іш құрылысын фотоға түсіретін жұтып алуға болатын камера мен радиотрансмиттер жасап шығарды. PillCam арқасында дәрігерлер асқазан-ішек ауруларын скрининг жасау, диагноз қою және емдеуде науқас жайсыздық сезінетін бұрынғы құралдарды азырақ қолданатын болды. АҚШ-тың өнім мен дәрі-дәрмек сапасын қадағалау басқармасы ересектер пародонтитін тежейтін алғашқы сіңіп кететін РегіоСһір жеткізу жүйесі қолданысын мақұлдады. Майкл Фридман, Маукл Села, Дорон Стейнберг пен Обри Соскольный жасап шығарған РегіоСһір қызыл иектегі перидонт қалташаларына тікелей енгізіледі. Амнон Шашуа мен Зив Авирам жүргізушіге қауіпті жағдайды ескертіп, көлік апатының алдын алатын Mobileye жүйесін ойлап тапты. Егер алдағы көлікпен ара тым жақындап кетсе немесе жүргізуші жолдың өз бөлігінен шығып кетсе, құрылғы дыбыс шығарады. Mazor Robotics құрылтайшылары Моше Шохам мен Эли Зехави омыртқаға жасалатын процедураларға ғылым жетістіктерін қолданған басқару жүйесін жасап шығарды. Mazor Robotics компаниясының революциялық технологиясы арқасында дәрігер операция алдында науқасқа КТ жасатып, омыртқаның үшөлшемді сызбасын жасап алады. Сөйтіп медицина персоналы операцияны жоғары дәлдікпен жоспарлайды. Доктор Данни Ланж, Иосси Гросс, доктор Гай Шинар мен Авнер Халперин аурухана матрацын ақылды төсекке айналдыратын сенсорлық панель ойлап тапты.
Көлемі iPad шамасындағы құрылғы пациенттің жүрек қағысы, тыныс алу жиілігі, ұйқы кезеңдері мен қозғалысын бақылап, жинаған мәліметті смартфон қосымшасына жіберіп отырады. Доктор Амит Гоффер сал болып қалған адамның қайта жүруіне мүмкіндік беретін ReWalk экзоқаңқасын жасап шығарды. Масада бекінісінен 60-жылдардың басында табылған көне заманнан қалған дәндерді доктор Сара Саллон мен доктор Элейн Соловей өсіріп, шамамен екі мың жыл бұрын құрып кеткен, Жерорта теңізі өңірінде маңызды өсімдік саналған Еврей құрма пальмасын тірілтті. Марта Вайнсток-Розин, Майкл Хорев және доктор Зив Та-Шма Паркинсон ауруымен байланысты жеңіл және орташа деменцияны емдеуге арналған, қолданысқа рұқсат алған алғашқы дәрі Exelon препаратын жасап шығарды. Эли Беер United Hatzalah деп аталатын ерікті жедел жәрдем персоналы тобын ұйымдастырды, олардың бәрінің смартфонына жапа шегушіге ең жақын бес дәрігерге хабар беретін дис­петчер іспетті қосымша жүктелген. Бұл жедел жәрдем дәрігерлері көбіне жолға амбуцикл, яғни мини жедел жәрдем каретасына айналдырылған және жол кептелісі арасынан өте шығатын мото­цикл мініп шығады. Ури Сиван мен доктор Охад Зохар эдетте жылдар бойы басылатын Еврей библиясының 1 млн 200 мың әріптен тұратын толық версиясын 90 минутта бағытталған ионды лазер сәулесімен жазып шығады. Оның жалғыз айырмашылығы – бұл нұсқа наноөлшемді.
Доктор Амир Амеди EyeMusic деп аталатын әдіс ойлап тапты, ол зағип адамның күнделікті қолданатын заттарын, тіпті олардың түсін ажыратуға өзге сезім мүшелерін қолдануына көмектеседі. Қолданушы ортаны скандап, оны арнайы музыкалық кодқа аударатын камерасы бар көзәйнек тағады. Ури Левин, Эхуд Шабтай мен Амир Шинар жол кептелісін навигация жасайтын, әлемде кеңінен қолданылатын Waze қосымшасын іске қосты. Жүйе реал уақыттағы жолдағы ахуал мен өзгерістерді қорытып, жүргізушіге діттеген жеріне жететін уақытын және жұмсайтын бензинін азайтуға көмектеседі. Амир Пелег үлкен мәлімет пен бұлт технологиясын жұптастырып, су құбырларын қадағалайтын бағдарлама платформасын құрды. Takadu жүйесі қала, муниципалитет пен елге су инфрақұрылымын тексеріп, су жылыстауы мен тесілген құбырларды анықтауға көмектесіп, миллиондаған текше метр суды үнемдейді. Одед Шосеев пен Одед Халперин су не электр қуатын қажет етпейтін және қалдық қалдырмайтын AshPoopie әжетханасын жасап шығарды. АИВ-ға шалдыққандар санын азайту үшін Орен Фуерст, Идо Клемник мен Шаул Шохат аса қауіпсіз, қан шығармай және ауыртпай анестезиясыз, хирургиялық операциясыз сүндеттейтін Prepex құрылғысын ойлап тапты. Данни Пелег су құбыры ішінде айналып, электр тоғын өндіретін таза энергияның « мәңгілік көзі » Hydrospin шағын дөңгелегін ойлап тапты.
Дэвид Леви ыстық, су тапшы құрғақ климатта өсетін картоп сұрыбын шығарды. Дафна Ниссенбаум мен Тал Нойман кәдімгі целлофанның механикалық қасиеттері баре ТІРА биологиялық жолмен ыдырайтын тағам қаптамасын жасап шығарды. Бригада генералы Данни Голд пен Канох Левин революциялық « Темір күмбез » нысанаға алу жүйесі күшімен Газадан жіберілген Хамас зымыранын сәтті қағып түсірді. Мықты радар мен бағдарлама қолданатын бұл құрылғы зымыран траекториясын болжап, оны аспанда атып түсіреді. Одед Бен-Дов пен Гиора Ливне қолын пайдалануы шектеулі адамдарға арналған әлемдегі алғашқы смартфон Sesame Phone смартфонын жасап шығарды. Иейр Теллер мен Ошик Ефрати үйдегі хайуанның нәжісі, ас үйдің органикалық қалдықтары мен бақша қоқысын жаңаратын газға айналдыратын аса тиімді, оңай құрастырылатын, алғашқы HomeBioGas машинасын жа­сап шығарды. Эли Исаксон мен Ицхак Оппенгейм бұрынғыдай өңгеріп алудың орнына жараланған персоналды тасымалдауға қолайлы зат ойлап тапты. Рюкзакқа ұқсайтын зат жүруге шамасы жоқ адамды көтеруге немесе эвакуация жасауға мүмкіндік береді және тасымалдаушы адамның екі қолы да бос болады. Тұрмысы нашар топтарда бұрын кездеспеген қиындықтарды еңсеру үшін ойшылдар, инженерлер, дизайнерлер мен жоба менеджерлері Назаретте Маке-аthon дизайн бәсекесі үлгісіндегі алғашқы платформада бас қосты.
Қазір бүкіл әлемде өткізілетін осындай технологиялық марафон физикалық мүмкіндігі шектеулі адамдарға модельдер мен прототиптер жасайды. Шешімдер интернетте жарияланады, оны пайдалану тегін. Хоссам Хайк адамның иіс сезу және талдау жүйесі танымайтын қосылыстарды анықтауға қабілетті технологияны қолданып өкпе қатерлі ісігін демді анализ жасау арқылы табатын NA-Nose тестін жасады. Израильдегі Core Scientific Creations компаниясы нарыққа « Wound Clot » пластырмен шықты, бұл пластырь көп қанды сіңіреді де адам денесіне сіңіп кетеді.
