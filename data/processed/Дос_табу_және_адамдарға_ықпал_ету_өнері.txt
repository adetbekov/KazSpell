Кітаптың аз уақытта барлық жұртқа танылып, халықтың сұранысы бойынша үсті-үстіне басылып шығуы олар үшін күтпеген жағдай болды. Осылайша, халықаралық, бестселлерге айналған алғашқы кітаптардың бірі ретінде « Дос табу және адамдарға ыкпал ету өнері » деп ата­латын бұл еңбек баспа тарихының беттеріне алтын әріптермен жазылды Бұл кітап жүректерді жаулап, күйзелісті бастан өткерген адамзаттың қажетін өтей алды. Дейл Карнеги бірауыз сөйлем жазғаннан миллион дол­лар қаржы табудың жеңілірек екендігін үнемі айтып отыратын « Дос табу және адамдарға ықпал ету өнері » атты еңбегін осындай, ауыз толтырып айтуға болатын сөйлемге айнала алды десек қателеспейміз оған сілтеме жасалды, ауыздан-ауызға тарады, ұқсас шығармалар жазылды, саяси мультфильмнен бастап көркем әдебиетке дейін түрлі контексте қолданылды. Оны әлемнің барлық, дерлік жазба тіліне аударды. Әр ұрпақ бұдан өзіне жаңалық ашып, пайдасын көруде Әрине, « Өзінің үлкенге де, кішіге де ұнайтынын дәлелдей алған және дәлелдеп келе жатқан кітапты қайта-қайта өңдей берудің қажеті қанша? Біз неге біреудің жетістігіне жармасамыз? » деген сұрақ туындауы заңды. Оған Дейл Карнегидің өзі көзінің тірісінде көз майын тауысып, осы кітабын не үшін қайта-қайта өңдегенін айтсақ болады.
Алғашында « Шешендік өнер және адамдық қарым-қатынас » кур­сы үшін арнайы жазған Дейл Карнегидің бұл еңбегі осы курста әлі де қолданылып келеді 1955 жылы қайтыс болғанға дейін Карне­ги бұл кітапты қайта-қайта қарап, оны халықтың сұранысына жауап бере аларлықтай етіп өңдеп келді. Өмірде қандай өзгерістер болып жатқанын Дейл Карнегиден артық білген адам жоқ десек еш қателеспейміз. Ол өзінің білім беру әдістерін үнемі жетілдіріп, өзгерістер енпзіп отырды, шешендік өнерге қатысты кітабын бірнеше мәрте қайта жаңғыртты. Бұдан ұзағырак, өмір сүргенде ол отызыншы жылдардан кейін әлемде орын алған өзгерістерді ескере отырып « Дос табу және адамдарға ықпал ету өнері » кітабын тағы өңдеп шыққан болар еді. Кітап алғаш шыққан кезде кеңінен танымал болған адамдардың көбін бүгінгі оқырмандар біле бермейді. Кейбір мысалдар мен сөз оралымдары қазіргі әлеуметтік өмірімізге жат көрінетіндей. Осыны ескере отырып, бұл басылымды шығарудағы мақсатымыз - мазмұнын еш өзгертпестен, оны қазіргі оқырман үшін түсінікті етіп қайта жазып шығу. Біз « Дос табу және адамдарға ықпал ету өнері » кітабына еш түзету енгізбедік, тек кей жерлерін ғана оны қазіргі заманға сай мысалдармен толықтырдық. Карнегидің дөрекілеу, ауызекі тілде жазатын стилі сақталды.
Оның найзағайдай күркіреген үнін осы кітаптан да, оның басқа еңбектерінен де сезе аласыз. Жыл сайын дүниежүзінің түкпір-түкпірінде мыңдаған адам оның курстарында дәріс алады. Ал тағы бір мыңдайы « Дос табу және адамдарға ықпал ету өнері » кітабын бас алмай оқып, жан-жақты зерттеп, өмірін жақсарту үшін оның қағидаларын іске асыруға талпынады. Олардың барлығына біз өзгертулер енгізілген, әбден өңделген осы нұсқаны оқуға кеңес береміз. Дороти Карнеги ( Дейл Карнеги ханым ), 1981 Бұл кітап қалай және не үшін жазылды? Жиырмасыншы ғасырдың алғашқы отыз бес жылында Америка баспаханаларына келіп түскен миллиондаған кітаптың бестен бір бөлігінен көбі жарық көрді. Олардың бірқатары іш пыстырарлықтай көңілсіз болса, көбі баспагерлерге тек шығын келтірді. Бірде әлемдік маңдайалды баспаханалардың бірінің президент баспа өнерінде өздерінің жетпіс бес жылдық тәжірибесінің бар екендігіне қарамастан, баспадан шыққан әрбір сегізінші кітаптың жетеуі оның компаниясына тек шығын әкелетінін айтқан еді. Олай болса, мені тағы бір осындай кітап жазуға итермелеген қандай күш? Ал мен оны жазып біткеннен кейін, сіз не үшін оны оқуыңыз керек? Бұл сұрақтардың қай-қайсысы да орынды болғандықтан, мен оларға жауап беріп көрейін.
Бастапқыда ересектерге ғана арналған бұл курста мен жұрт алдында қалай еркін сөйлеуге болатынын, іскерлік сұхбаттар кезінде, сондай-ақ, көпшілік алдына шыққан кезде нақты тәжірибеге сүйене отырып, еш дайындықсыз өз ойларын ашық та нақты, басқаларға әсер етерліктей қалай жеткізуге болатынын үйретуге тырыстым. Алайда уақыт өте келе, сөйлеу барысында басқаларды сендіре білу бұл адамдар үшін қаншалықты маңызды болса, күнделікті іскерлік және әлеуметтік қарым-қатынас кезінде адамдармен тіл табыса білудің де олар үшін соншалықты маңызды екендігін түсіндім. Тіптен мұндай білімнің өзім үшін де аса қажет екендігіне көзім жетті. Артта қалған жылдарды ой елегінен өткізе отырып, өзімде де сыпайылық пен түсіністіктің жетпегенін байқадым. Жиырма жыл бұрын осындай кітап менің қолымда болғанда ғой! Мен үшін ол баға жетпес байлық болар еді! Адамдар үшін, әсіресе бизнеспен айналысып жүргендер үшін ең басты мәселе – адамдармен тіл табыса білу. Үй шаруасында болсаңыз да, сәулетші немесе инженер болсаңыз да, бұл мәселенің сізге тікелей қатысы бар. Білім беру саласын дамыту мәселесіне қатысты бірнеше жыл бұрын Карнеги қорының қолдауымен жүргізілген бір зерттеу аса маңызды фактінің бетін ашты. Бұл фактіні кейінірек Карнеги Технологиялық институты қосымша зерттеулер арқылы дәлелдеп берді.
Бұл зерттеулерге сүйенсек, инже­нерия сияқты техника салаларының өзінде адамның қаржылық жетістігінің 15 пайызы оның техникалық біліміне байланысты бол­са, қалған 85 пайыздайы адамдармен тіл табыса білу дағдысына, яғни, олардың жеке қасиеті мен адамдарды басқара білу қабілетіне байланысты болады екен. Мен көп жылдар бойы, әр маусым сайын Филадельфиядағы Инженерлер клубында, сондай-ақ Америка инженер-электриктер институтының Нью-Йорктегі бөлімшесінде курстар өткізіп келдім. Менің дәрісіме барлығы мың жарымдай инженер қатысты. Қаншама жылғы жинақтаған тәжірибесі мен түйген ойларының арқасында олар мықты инженер болған адамдардың барлығы бірдей жоғары жалақыға қол жеткізе алмайтынын түсінді және бұл оларды менен дәріс алуға итермелеген негізгі себеп еді. Айталық, техникалық қабілеті бар адамдарды азғана жалақы беріп, инже­нерия, бухгалтерия, сәулет сияқты көптеген салаларға жұмысқа алуға болады. Алайда техникалық білімімен қатар, ойын еркін жеткізе алатын, адамдарды басқара алатын және олардың құлшынысын арттыра алатын адамдар ғана жоғары жалақыға қол жеткізе алмақ. Шаруасы дөңгелеп тұрған кездің өзінде Джон Д.Рокфеллер « Адамдармен тіл табыса білу өнерін қант пен кофе сияқты сатылатын тауарға теңеуге болады. Осы қабілет үшін мен жер бетіндегі кез келген нәрседен көбірек ақша жұмсар едім » деген еді.
Әлемнің кез келген оқу орны жоғары бағаланатын барлық қабілетті нақты бір оқу курсы ретінде оқу бағдарламасына енгізуге тырысуы мүмкін ғой? Алайда осы кітапты жазу барысында ересектерге арналған мұндай практикалық курсты оқытатын оқу орнын таба алмадым. Бірде Чикаго университеті мен Христос жастар қауымдастығы бірлесе отырып, ересектердің нені қалайтынынын зерттеп көрген-ді. Екі жыл бойы жүргізілген бұл зерттеуге жиырма бес мың дол­лар жұмсалды. Зерттеу жүргізу үшін Американың Коннектикут штатындағы қарапайым қалалардың бірі Мериденді таңдап алады. Сауалнамаға Мериден қаласының барлық ересек тұрғыны қатысады. Олар 156 сұраққа жауап берді: « Сіздің кәсібіңіз немесе мамандығыңыз қандай? Біліміңіз ше? Бос уақытыңызды қалай өткізесіз? Табысыңыз қанша? Хоббиіңіз жөнінде не айтасыз? Қандай армандарыңыз бар? Сізді қандай мәселелер толғандырады? Қандай пән сізді көбірек қызықтырады? » және т.б. Зерттеу нәтижесінде ересектер үшін ең маңыздысы деннің саулығы екендігі анықталса, оларды қызықтыратын екінші мәселе ретінде олар адамдарды қалай түсінуге, олармен қалай тіл табысуға, қайтсе басқаларға ұнауға болады және сіздің ойыңызбен келісуге адамдарды қалай көндіруге болады деген сияқты мәселелерді атап көрсетеді. Нәтижесінде, зерттеу комитеті ересектер үшін Мериден қаласында курс ұйымдастыруға шешім қабылдайды.
Олар осы мәселе бойынша жазылған практикалық оқу құралын жан-жақтан іздегенімен, ондай оқулық мүлде жоқ болып шықты. Ақырында олар ересек адамдарға білім беру мәселесі бойынша әлемге танымал болған белгілі ғалымға хабарласып, одан осы топтың қажетін өтерліктей қандай да бір оқу құралын білесіз бе деп сұрап көреді. Алайда оларға қажетті кітапты әлі ешкім жаза қойған жоқ ». Бұл жауаптың шындыққа жанасатынын өз өмірімнен мен жақсы білемін, өйткені адамдар арасындағы қарым-қатынас мәселесі бойынша қандай да бір практикалық оқу құралын іздеп шарқ ұрғанымды әлі де ұмыта қойғаным жоқ. Мұндай кітаптың жоқ екеніне көзім жеткеннен кейін мен өзім оқытатын курсқа арнап бір оқулық жазып шығуды жөн көрдім. Ол міне, қолдарыңызда, оның сіздерге ұнайтынына сенемін. Бұл кітапты жазар алдында мен осы тақырыпқа қатысты қолыма түскеннің барлығын оқып шықтым. Оның ішінде газеттер мен журналдарда жарық көрген мақалалар, отбасылық сот істері жазбалары, ертедегі философтар мен қазіргі психологтардың пікірлері де бар. Сондай-ақ, білікті зерттеуші жалдап, одан бір жарым жыл бойы кітапханалардағы психология бойынша менің назарымнан тыс қалған том-том кітаптарды, сансыз журнал мақалалары мен биографияларды қарастырып, ұлы көшбасшылардың ғасырлар бойы адамдармен қалай жұмыс істеп келгені туралы ақпарат жинап беруін өтіндім.
Сөйтіп, олардың биографиясымен танысып, Юлий Цезарьдан бастап Томас Эдисонға дейінгі аттары жер жарған көшбасшылардың өмірлерінен мәлімет алдым. Тек Теодор Рузвельттің ғана жүзден астам биографиясын оқып шыққанымыз есімде. Осылайша, біз дос тауып, адамдарға ықпал ету жолдарын анықтау үшін жылдар бойы қолданылып келген әр тәжірибемен таныс болу жолында уақытымызды да, қаражатымызды да аямауға бекіндік. Өзім де аты әлемге әйгілі көптеген адамнан, айталық, белгілі өнертапқыш Маркони мен Эдисоннан, Франклин Д. Рузвельт, Джеймс Фарли сияқты саяси көшбасшылардан, Уэн Д. Янг сияқты бизнесмендерден, Кларк Гейбл, Мэри Пикфорд сияқты киножұлдыздардан жэне Мартин Джонсон сияқты жиһангерлерден сұхбат алып, адамдармен араласу барысында олардың қандай тәсілдерге жүгінгенін анықтауға тырыстым. Жинақтаған материалдарға сүйене отырып, « Дос табу және адамдарға ыкпал ету өнері » деген қысқаша әңгіме дайындадым. Иә, « қысқаша ». Басында ол шынымен де қысқа болатын, кейіннен ол бір жарым сағатқа созылған дәріске айналды. Жылдар бойы, әр маусым сайын мен бұл әңгімемді Нью-Йорктегі Карнеги институтында ұйымдастырылған ересектерге арналған курста оқып келдім.
Әңгіме барысында мен тыңдаушылардан сыртқа шығып, айтылғандарды өмірде өздерінің күнделікті қарым-қатынастарында іс жүзінде тексеріп көруін, сосын қайтып келіп, олардың қандай жағдайға тап болғаны мен қандай нәтижеге қол жеткізгенін басқаларға айтып беруін өтінетінмін. Тапсырмам өте қызық болатын! Өздерін жаңа қырынан көргісі келетін курсқа қатысушы ерлер мен әйелдер жаңа зертханада, яғни адамдық қарым-қатынас жөніндегі бұрын-соңды болмаған зертханада жұмыс істегендерін мақтан ететін. Бұл кітаптың жазылу жолы басқаларға ұқсамайды. Оның жазылуы баланың қаз тұруы сияқты. Өйткені ол зертханаларда, мыңдаған ересек адамдардың бастан кешкен тәжірибелері негізінде пайда болды. Ісімізді бастаған алғашқы кезде ол ашық хаттың көлеміндей ғана парақшаға жазылған қағидалар жинағы болатын. Келесі маусымда ашық хаттың көлемі сәл ұлғайып, кейінірек кітапшаға ай­налды. Уақыт өте келе оның көлемі мен ауқымы кеңейіп, кітапша жинақ болып толықты. Тек он бес жылдық тәжірибе мен зерттеу нәтижесінде ғана осы кітапқа қол жеткіздік. Бұл кітапта жазылған қағидаларды жай бір теориялар немесе болжамдар деуге болмайды Олар таңғаларлық нәтижеге қол жеткізуге көмектеседі. Сенімсіздеу көрінсе де айтайын, мен осы қағидаларды қолданып жүріп өмірлерін түбегейлі өзгерте алған көптеген адамды кездестірген едім.
Мысал келтіре кетсем курсқа қатысушылар арасында қол астында үш жүз он төрт жұмысшысы бар бір адам болды. Жылдар бойы ол қол астындағыларды ашса алақанында, жұмса жұдырығында ұстап, сынап-мінеп, негізсіз айыптаумен келген еді. Қайырымдылық, мақтау немесе ынталандыру дегендер ол үшін жат ұғым болатын. Осы кітапта көрсетілген қағидаларды оқып шыққаннан кейін ол өмірге деген көзқарасын түбегейлі өзгертті. Оның ұйымында қазір адал, шабытты, топтық жұмыс дегеннің не екенін жақсы сезінетін адамдар бірлесе қызмет етуде. Үш жүз он төрт дұшпан бір күнде үш жүз он төрт досқа айналып шыға келді. Осы өзгеріс туралы ол бізге былайша мақтанышпен жеткізген еді. Келе жатқанымды көрсе олар теріс айналып кететін. Ал қазір олардың бәрі – менің досым, тіптен аула сыпырушының өзі де мені атыммен атай бастады ». Бұл адам кейіннен көп байлыққа кенелді, бос уақыты көбейді. Ең бастысы – ол жұмыста да, үйде де өзін бақытты сезіне бастады. Осы қағидалардың арқасында қаншама сатушының қолы жүрді. Бұрындары босқа тұрған есепшоттардың орнына олардың көбі жаңа есепшоттар ашты. Басшылардың құзыреті артып, жалақысы өсті. Бір басшы өзінің осы қағидаларды пайдалануының арқасында жалақысының анағұрлым артқанын айтып берді.
Филадельфияның газ өндірісінде жұмыс жасайтын алпыс бес жастағы басшы өзінің қызбалығымен адамдармен тіл табыса алмауынан қызметтен төмендеген болатын. Бұл тренингтен кейін оның мансабы өсіп, жалақысы артты. Курс аяқталғанда берілетін қонақасына келген курсқа қатысушылардың жұбайлары көп жағдайда « күйеулері немесе әйелдері осы тренингке қатысқалы бері отбасыларында қуаныш пен шаттық орнағанын » қуана жеткізетін. Адамдар осы курстың арқасында қол жеткізген нәтижелерді бір-біріне таңдана айтатын. Бұл олар үшін ғажайыппен тең еді. Кейде, тренинг барысында қол жеткізген жетістіктерін айту үшін, екі күн демалыста шыдай алмай, олар жексенбі күні үйге қоңырау шалатын. Бір адамды осы қағидалардың қызықтырғаны сонша, басқалармен бұл қағидаларды талқылап отырып, ол таңның қалай атқанын да байқамай қалады. Жиналғандар сағат таңғы үште үйлеріне тарқасқан. Ал ол өзінің қателіктерін түсініп, болашақта қол жеткізетін жаңа да қызықты өміріне шабыттанып мүлдем көз ілмейді. Одан кейін де ол осылай бірнеше түнді ұйқысыз өткізеді. Ол адам кім екен деп ойлап отырған боларсыз? Өзі аңғал, шала сауатты, кез келген жаңа теорияны игеруге құмар біреу ме? Жо-жоқ. Мүлдем олай емес.
Ол – тәжірибелі, өмірден түйгені мол, өнер туындыларын сатумен айналысатын, қаланың жайлы өмірін жақсы білетін, үш тілді еркін меңгерген, еуропалық екі бірдей университеттің түлегі. Осы тарауды жазып жатқан кезде, мен ескі мектептің түлегі, ата бабалары ғасырлар бойы Гогенцоллерн армиясында офицер болған аристократ немістен хат алдым. Трансатлантика кемесінде жазылған бұл хатта ол бұл қағидаларды қолдану туралы айта келіп, оларды оқып отырып, дінге деген құлшынысы артқанын айтады. Нью-Йоркте тұратын бір қарт хат жазды. Өзі Гарвардтың түлегі екен, қазір ірі кілем тоқыма фабрикасының иесі. Өзінің университетте оқыған төрт жылда үйренбегенін, яғни адамдарға ықпал ету өнерін осы жүйенің арқасында он төрт аптаның ішінде үйренгенін жазды. Сандырақ па? Күлкілі ме? Ғажайып па? Әрине, бұл айтылғандарға қарсы уәж айтқыңыз келсе, ерік өзіңізде. Мен тек Гарвард университетінің жасампаз түлегінің 1933 жылдың 23 ақпанында Нью-Йорктегі Йель клубына жиналған алты жүздей адамның алдында айтқандарын еш өзгеріссіз өздеріңізге жеткізіп отырмын. Яғни, біз өзіміздің физикалық және ойлау қабілетіміздің тек азғантай бөлігін ғана пайдаланамыз. Басқаша айтсақ, адам мүмкіндігі шексіз. Өкінішке қарай, адам бұл мүмкіндіктердің барлығын кәдеге жаратып отырған жоқ ».
Пристон университетінің бұрынғы президенті доктор Джон Дж. Хиббеннің айтуынша, « Білім дегеніміз, өмірлік жағдаяттарға жауап бере білу қабілеті ». Сіз, осы кітаптың алғашқы үш тарауын оқып біткеніңізге қарамастан, « өмірдегі қиындықтармен күресуге әлі де дайын емеспін » дейтін болсаңыз, бұл кітаптың сіз үшін еш пайдасы болмағаны. Өйткені Герберт Спенсерге сүйенсек, « білімнің ең басты мақсаты – оқу емес, әрекет ету ». Ал, бұл – іс-әрекет кітабы. Дейл Карнеги, 1936 Бұл кітапты қажетіңізге жаратар тоғыз кеңес 1. Бұл кітап сізге пайдалы болсын десеңіз, ережелер мен қағидалардан да аса маңызды, міндетті түрде есте сақталуы тиіс бір шарттың бар екенін естен шығармағаныңыз жөн. Бұны білмесеңіз, мың ережені білгеннен сізге еш пайда жоқ. Бұл дағдыны игере алған адам кітапты тиімді пайдалану туралы ұсыныстарды оқымастан-ақ осы еңбектің тамаша игілігін көреді. Бұл не деген ғажап шарт? Ол өте қарапайым. Оны былай сипаттауға болады: оқуға деген талпыныс – адамдармен тіл табыса білу қабілетіңізді арттыруға деген ерекше құлшыныс. Оны адам бойына қалай сіңіруге болады? Оның бір ғана жолы бар.
Ол – бұл қағидалардың сіз үшін қаншалықты маңызды екенін үнемі қайталап айтып отыру. Бұл дағдыларды игеру арқылы бақытты, мағыналы, бай да толыққанды өмір сүретініңізді елестетіп көріңізші. Олай болса, « Менің танымалдығым, бақытым мен басқалардың мені құрметтеуі менің олармен тіл табыса білуіме тікелей байланысты » деп қайта қайта айта беріңіз. Алдымен, жалпы мағлұмат алу үшін, бірінші тарауды жай ғана шолып өтіңіз. Осыдан кейін, келесі тарауды да осылайша қарап шыққыңыз келетінін байқайсыз. Алайда бұл кітапты жай әншейін ермек үшін оқып отырмасаңыз, екінші тарауды оқуға асықпаңыз. Егер бұл кітапты сатып алудағы негізгі мақсатыңыз адамдық қарым-қатынас дағдыларыңызды арттыру болса, кітаптың басына қайта оралыңыз, осылай­ша, оның әр тарауын мұқият қайта қайта оқып шығыңыз. Нәтижесінде, уақытыңызды үнемдеп, нақты жетістікке қол жеткізесіз. Оқу барысында сәл үзіліс жасап, өзіңіздің не туралы оқығаныңызды ой елегінен өткізіп алыңыз. Әр қағиданы қалай және қашан іске асыратыныңызды өзіңізден сұрап отыру да артық етпейді. Кітапты оқыған кезде қолыңызда қарындаш немесе маркер болсын. Қолдана алам-ау деген ұсынысты көзіңіз шалса астын сызып отырыңыз. Ұсыныс көңіліңізден шығып жатса, жұлдызшамен белгілеп қойыңыз.
Осылайша белгілеу кітапқа де­ген қызығушылығыңызды арттырады және оны қайта қарап шығуды жеңілдетеді. Ірі сақтандыру концернінде он бес жылдай менеджер болып жұмыс ісгеген бір әйелді білемін. Ол компанияның әр айда қол қойылған сақтандыру келісімшарттарын ай сайын қайтадан оқып шығатын. Иә, дұрыс түсіндіңіз, ол еш өзгеріс енгізілмеген келісімшарттарды ай сайын, жылдар өтсе де, қайталап оқи беретін. Heгe? Өйткені оның өмірлік тәжірибесі осылай істесе ғана шарттарды есте сақтауға болатынын үйреткен еді. Шешендік өнер туралы кітап жазуға екі жыл уақытым кетті. Кітап жазуға соншалықты көп уақыт жұмсағаныма қарамастан, мен кітаптың басында жазылғандарға қайта қайта оралып, өз кітабымда не туралы жазғанымды еске түсіріп отырдым. Өйткені жадымыздағы ақпарат жылдам естен шығып кетеді. Демек, бұл кітап шынымен де пайдалы болсын десеңіз немесе оны үнемі есте сақтап жүргіңіз келсе, кітапты үстіртін оқып шығу жеткіліксіз. Мұқият оқып шыққаннан кейін, сіз оны бір айдай уақыт бойы қайта қайта қарап отыруыңыз керек. Сондықтан оны көз алдыңызға, үстелдің үстіне қойып қойыңыз. Ұдайы көз жүгіртіп отырыңыз. Болашақта қандай мүмкіндіктер күтіп тұрғанын ойласаңыз, қанаттанасыз. Бұл қағидаларға қайта-қайта шолу жасап, қолданып отырғанда ғана олардың әдетке айналатынын естен шығармаңыз.
Басқа еш жол жоқ. Бернард Шоу бірде былай деген « Біреуге бірдеңе үйретсең, ол ештеме ұқпайды ». Ол өте дұрыс айтады. Оқып үйрену белсенді әрекетті қажет етеді. Өзіміз бір нәрсе істесек қана үйрене аламыз. Олай болса, бұл кітапта жазылған қағидаларды меңгергіңіз келсе, оқығаныңызды мүмкіндігіңізше күнделікті өмірде қолдануға тырысыңыз. Олай етпесеңіз, үйренгеніңіз тез ұмытылады. Өмірде қолданылған білім ғана есте қалады. Әрине, бұл ұсыныстарды үнемі қолданып отыру оңай емес. Кітап жазып көрген адам ретінде оны жақсы білемін, өйткені өзім ұсынған қағидаларымды кейде қолдана алмай қиналатын кездерім болады. Айталық, әдетте бір кісінің ісіне көңіліңіз толмаса, сол іспен айналысқан адамды түсінудің орнына оны сынап-мінеу оңайырақ. Яғни, адамның қатесін бетіне басу мақтаудан оңай. Немесе келесі адамның не қалайтынын тыңдағаннан, өзіңізге не керек екенін жеткізу аса қиын емес. Осы сияқты көптеген мысалдар келтіруге болады. Олай болса, осы кітапты оқи отырып, өзіңіздің тек ақпарат алу үшін ғана бұл кітапты оқып отырмағаныңызды естен шығармаңыз. Сіз жаңа дағдылар қалыптастырып, игергелі отырсыз. Осылайша, жаңа өмір бастағалы отырсыз. Ол үшін уақыт пен табандылық және бұл қағидаларды күнделікті қолдану қажет.
Олай болса, бұл беттерді ұдайы еске түсіріп отырыңыз. Оны адамдық қарым-қатынас жөніндегі анықтамалық кітап деп қабылдаңыз. Бала тәрбиесінде, жолдасыңызбен ойыңыздың сәйкес келмеуіне немесе ашулы клиенттің тілін табуға байланысты қандай да бір проблемаға тап бола қалсаңыз, ашуға бой алдырмаңыз. Өйткені бұл дұрыс емес. Керісінше, осы кітапқа қайта оралып, астын сызып қойған сөйлемдерді қарап шығыңыз. Тек содан кейін ғана жаңа тәсілдердің сізді ғажап өзгерістерге бастағанын көресіз. Бұл қағидалардың бірін бұзғаныңызды жолдасыңыз, балаңыз немесе серіктесіңіз байқап қалса, оларға он цент немесе бір доллар айыппұл төлеп отырыңыз. Осылайша, ережелерді игеруді күнделікті ойынға айналдырыңыз. Уолл-стритте орналасқан ірі банктердің бірінің президенті бірде менің курсыма қонақ ретінде қатысып, білімін арттыру үшін өзінің қандай жүйеге жүгінгенін айтып берген еді. Шындығында, оның асып бара жатқан білімі жоқ еді, соған қарамастан, ол Американың ең танымал қаржыгерлерінің біріне айнала алды. Бұл жетістікке ол үйде өзі ойлап тапқан жүйені үнемі қолданып отыруының арқасында жеткен. Ол қандай жүйе? Оның айтқандарынан есімде қалғандарын жеткізіп көрейін. Сенбі күндері кешқұрым отбасым мені мазаламайтын.
Себебі олар бұл күннің тең жартысын өзіме арнайтынымды, атқарған жұмыстарымды шолып, әр ісімді саралап, баға беріп өткізетінімді білетін. Түскі асымды ішкеннен кейін мен жеке қалып, қолыма іс шаралар кітабымды алып, осы аптада болған барлық сұхбаттар, талқылаулар мен кездесулерді ой елегінен өткізетінмін. Өзіме мынандай сұрақтар қоятын едім. Көп жағдайда осындай апталық шолу мені аса қуанта қоймайтын. Жіберген қателіктерім мені таң қалдыратын. Әрине, уақыт өте келе мұндай қателіктер азайды. Осындай өз өзіммен болған жиындардан кейін арқамнан қағып, өзімді мақтағым келетін кездер де болды. Жалпы алғанда, өздік талдау мен өзіндік білімге арналған бұл жүйе жылдар бойы жалғасты және мен қолданып көрген басқа жүйелерге қарағанда, ол көбірек пайда тигізді. Әр сенбінің жартысын өтіп бара жатқан аптаға шолу жасауға арнауым шешім шығара білу қабілетімді арттыруға көмектесіп, сондай-ақ адамдармен тіл табыса білуіме айтарлықтай үлес қосты. Демек, оны басқаларға ұсынуға әбден болады ». Осы кітапта жазылған қағидаларды қалай қолданып жатқаныңызды сізге неге тексеріп отырмасқа? Егер олай істер болсаңыз, бір оқпен екі қоянды атып аласыз. Біріншіден, сіз қызықты да баға жетпес оқу процесімен танысасыз.
Екіншіден, адамдармен кездесіп, тіл табыса білу қабілетіңіздің күрт артқанын байқайсыз. Кітаптың соңында осы қағидаларды қолдану арқылы қандай жетістіктерге қол жеткізгеніңізді жаза алатын арнайы күнделік берілді. Жазғандарыңыз нақты болсын. Есімдерді, күндерді және нәтижелерді назардан тыс қалдырмаңыз. Болған оқиғаларды осылайша жазып отыру шабытыңыз бен талпынысыңыздың арта түсуіне септігін тигізеді. Қаншама жылдардан кейін бұл жазғандарыңызды тауып оқу сізді біраз толғандыратыны сөзсіз. СОНЫМЕН БҰЛ КІТАП СІЗГЕ ПАЙДАЛЫ БОЛУ ҮШІН а. Адамдық қарым-қатынас қағидаларын игеру үшін жігерлі де алған беттен қайтпайтын қайсар мінез қалыптастыра біліңіз. Оны сіздің күнделікті проблемаларыңызды шешуге көмектесетін құрал ретінде пайдаланыңыз. Осылайша, ережелерді игеруді күнделікті ойынға айналдырыңыз. Жіберген қателеріңіз, жеткен жетістіктеріңіз және алған тәлімдеріңіз жөнінде сұрап отыруды да ұмытпаңыз. Адамдармен тіл табыса білудің негізгі қағидаттары 1. Бал жегенді ұнатсаң араның ұясын бұзба 1931 жылдың 7 мамырында Нью-Йорк қаласының тұрғындары қоғамда үлкен шу туғызған оқиғаның куәсі болды. Полицейлер екі апта бойы із кесіп, « Қос тапанша » деген лақап атпен әйгілі болған, есірткі шекпейтін, арақ та ішпейтін атышулы қанішер Кроулидің қолына Уэст-Энд авенюде тұратын нақсүйерінің үйінде кісен салды. Жүз елу полицей мен детектив Кроули жасырынып отырған үйді қоршауға алады.
Қылмыскер паналаған пәтер жоғарғы қабатта орналасқан еді. Полицейлер үйдің шатырын тесіп, ішке көзден жас ағызатын газ жібереді. Жақын маңдағы құрылыстардың біріне пулемет орналастырады. Сөйтіп, полицейлерді өлтірумен аты шыққан Кроулиді тұтқындауға тырысады. Нью-Йорктің байлар тұратын аудандарының бірі пулемет пен тапаншаның дауысынан бір жарым сағат бойы жаңғырып тұрған екен. Үлкен үстелдің артына жасырынған Кроули де полицейлерге үздіксіз оқ жаудырып жатты. Зәресі ұшқан он мыңдай адам бұл қанды қырғынды үнсіз бақылап отырды. Нью-Йорк көшесінде мұндай оқиға бұрын-соңды болмаған еді. Кроули тұтқындалғаннан кейін полиция комиссары Е. П. Мал­руни « Кроули – Нью-Йорк тарихындағы бұрын-соңды болмаған, адамдарды аяусыз қырған қауіпті жендеттердің бірі » деген мәлімдеме жасайды. Ал Кроули ( Қос тапанша ) өзіне қандай баға берер еді? Полицейлер Кроули жасырынған үйге оқ боратып жатқан кезде ол « барша тіршілік иесіне » арнап хат жазып кетеді. Оның хатынан жарақатынан аққан қан ізін байқауға болады. Хатында ол « өз кеудесінде тынымсыз болғанымен, еш адамға зияны жоқ жүрегінің соғып тұрғаны » туралы жазады. Осы оқиғадан аз уақыт бұрын қала сыртындағы Лонг-Айлендке баратын жолда Кроули нақсүйерімен бірге көлік ішінде көңіл көтеріп отырады.
Сол кезде полицей келіп, одан жүргізуші куәлігін көрсетуін талап етеді Алайда Кроули еш жауап қатпастан тапаншасын алып, терезесін төмен түсіріп, полицейді атып өлтіреді. Көлігінен асықпай шығып, полицейдің тапаншасын алады да, қимылсыз жатқан денеге тағы бірнеше рет оқ атады. Міне, осындай қанішер « кеудемде тынымсыз болғанымен, еш адамға зияны жоқ жүрегім бар » деп жазып отыр. Кроулиге « электр орындығына отырғызып өлтіру » үкімі кесіледі. Синг-Сингтегі өлім бөлмесіне алып барғанда, ол « Мені адамдарды өлтіргенім үшін осылай жазалап жатыр деп ойлайсыз ба? Жо-жок! Бұл менің өзімді қорғағаным үшін берілген жаза », – деп мәлімдейді. Бұдан шығар қорытынды, Кроули ( Қос тапанша ) өзінің « жазықсыз » екендігіне кәміл сенді. Қылмыскерлер үшін ақталу қалыпты жағдай деп ойлайтын боларсыз. Солай деп ойласаңыз, ары қарай тыңдап көріңіз. Қайтарымына не алдым? Тек қорлау мен қудалау ». Бұл Чикаго баскесерлері басшыларының ішіндегі ең қауіптісі, кезінде коғамның ең басты жауы атанған Аль Капоненің сөзі. Аль Капоне өзін жазықтымын деп ешқашан ойламаған. Керісінше, ол өзін « қоғам қамқоршы – ешкім бағалай алмаған және түсінбеген қоғам қамқоршысы » деп есептеді.
Ньюарк қарақшыларының оғынан қаза болған голландтық Шульц те өзі жайлы осындай ойда болған. Нью-Йорктегі ең қауіпті қылмыскерлердің бірі Шульц журналистерге берген сұхбатында өзін « қоғамның ең қайырымды адамдарының бірі » деп сипаттайтын. Оның солай екендігіне өзі де сенетін. Осы мәселеге байланысты атақты Синг-Синг түрмесінде көп жылдар бойы бақылаушы қызметін атқарған Льюис Лоуспен хат жазысқан едім. Ол хатында түрмеде отырғандардың өте аз бөлігінің ғана өздерін жазықтымын деп есептейтінін айтқан болатын. Қылмыскерлердің ойынша, олар да сіз бен біз сияқты қарапайым адамдар. Олар жасаған қылмыстарын жай бір әрекет ретінде қабылдап, өздерін ақтауға тырысады, сейфтің құлпын ашуға, шүріппені басуға не итермелегенін түсіндірмек болады. Көпшілігі жалған сенімге сүйенеді де, қоғамға қарсы жасаған ісәрекеттерін тіптен өз ар-ұяты алдында да ақтап алуға тырысады, сөйтіп « оларды түрмеге отырғызуға еш себеп жоқ екендігін » жарыса мәлімдеп жатады. Аль Капоне, Кроули ( Қос тапанша ), голландтық Шульц сияқты түрмеде отырған баскесерлер өздерін кінәлі деп есептемесе, күнделікті кездесіп жүрген қарапайым адамдар жайлы айтудың өзі артық шығар. Өз атымен аталатын америкалық дүкендер желісінің іргетасын қалаған Джон Уонамейкер былай дейді.
Өз кемшіліктерім бастан асып жатқанда, « Құдай адамдарға ақылды неге теңдей бөліп бермейді? » деген сұраққа миымды ашытқым келмейді ». Уонамейкер бұны ерте түсінген. Ал мен жүз адамның тоқсан тоғызы өзінікі қате екенін біле тұра, кінәні неге басқаларға аударуға дайын тұратынын түсіну үшін өмірімнің отыз жылын сарп еттім. Сын айту адамды қорғануға, ақталуға итермелейді, демек, сын – адам үшін аса қауіпті. Олай дейтініміз, сын адамның намысына тиеді, жеке басын қорлайды, жек көру сезімін тудырады. Белгілі психолог Б.Ф.Скиннер теріс мінез-құлқы үшін жазаланған жан-жануарларға қарағанда, жақсы мінез-құлық көрсетіп, сол үшін мақтау алған жануарлар қандай да бір нәрсені тез үйреніп, оны көбірек есте сақтайтынын эксперименттері арқылы дәлелдеп берген болатын. Кейінірек жүргізілген зерттеулер нәтижесінде бұл қасиеттің адамға да тән екені анықталды. Демек, сын түбегейлі өзгеріске бастай алмайды, керісінше, адамда реніш сезімін туғызады. Тағы бір атақты психолог Ганс Селье былай деген еді. Сын айтқан кезде адамда пайда болатын реніш сезімі жұмысшылардың, отбасы мүшелерінің және достарыңыздың рухын түсіреді, бірақ жағдайды түзей алмайды. Оклахома штатының Энида қаласының тұрғыны Джордж Б.Джонстон инжиниринг компаниясында қауіпсіздік мәселесі бойынша үйлестіруші қызметін атқарады.
Оның міндеттерінің біріне жұмыс уақытында қызметкерлердің каскаларын киіп жүруін қадағалау кіреді. Каскасыз жүрген жұмысшыларды көрген кез­де Джордж оларға өктемдік көрсетіп: « Каска кимедіңдер! » деп айқайға басатын. Жұмысшылар оны жек көретін, ол кете салысымен каскаларын қайта шешіп тастайтын. Ол түрлі тәсілдерді қолданып көрді. Бір жолы каскасыз жүрген бір топ жұмысшыдан: « Касканың ыңғайсыздығына байланысты оны кимейсіздер ме? » деп сұрап та көреді. Сосын оларға касканың түрлі зақымданудан қорғайтынын жай ғана ескертіп, оны шешпей, үнемі киіп жүру қажеттігін түсіндіреді. Нәтижесінде жұмысшылар ренжіместен қауіпсіздік шараларын сақтайтын болды. Сынның аса пайда әкеле бермейтінін тарихта болтан оқиғалардан да көптеп көре аламыз. Теодор Рузвельт пен президент Тафт арасында болған атышулы дауды мысал ретінде айтуға болады. Бұл дау АҚШ Республикалық партиясының екіге бөлінуіне, Вудро Вильсонның Ақ үйге келуіне, Бірінші дүниежүзілік соғыс кезінде айтылған батыл да айбынды пікірлер арқылы тарихтың түбегейлі өзгеруіне түрткі болды. Деректерге көз жүгіртіп өтейік. Уильям Тафттың прези­дент болып сайлануына барлық жағдайды жасайды. Өзі аң аулауға Африкаға аттанады. Африкадан келген кезде ол елдегі жағдайды көріп ашудан жарыла жаздайды.
Тафттың жүргізген саясатына көңілі толмай, оны консерватор деп айыптаған Рузвельт 1912 жылы үшінші рет президент сайлауына түспек болады. Алайда Республикалық партия тарапынан қолдау таппайды. Сайлауға түсу үшін ол жаңадан АҚШ Прогрессивті партиясын құрып, бұрынғы Республикалық партияны екіге бөліп жібереді. Сөйтіп, сайлау кезінде небәрі екі штат – Вермонт пен Юта штаттары ғана Уильям Говард Тафт пен Республикалық партияны қолдайды. Партия тарихында мұндай масқара жағдай бұрын-соңды ешқашан болмаған еді. Теодор Рузвельт болған жағдайға Тафтты жазғырды, алайда президент Тафт өзін кінәлі санады ма? Жоқ, әрине Көзіне жас ала отырып, ол « Басқаша не істеуге болатынын білмеймін » деген еді. Шындығында, олардың қайсысы кінәлі? Рузвельт пе Тафт па? Мен оны білмеймін, білгім де келмейді. Айтқым келетіні, Теодор Рузвельттің сыны Тафттың іс-әрекеті бұрыс екенін дәлелдей алған жоқ. Бұл тек Тафттың өзін ақтауға тырысып « Басқаша не істеуге бо­латынын білмеймін » деп қайталап айта беруіне ғана әкелді. Типот-доум мұнай қорына байланысты орын алған жанжал да осындай жағдайдың тағы бір көрінісі. Бұл жайлы 1920 жылдардың басында газеттер жарыса жазған болатын. Америка қоғамында бұрын-соңды болмаған бұл жағдай ұлт үшін үлкен соққы болды.
Осы жанжалға байланысты нақты мәліметтер келтіре кетейін. Гардинг үкіметінің Ішкі істер министрі Альберт Б.Фоллға болашақта әскери теңіз флотында пайдалану мақсатында сақтап қойған Элк Хилл мен Типот-доум аймағындағы мемлекеттік мұнай қорын жалға беру шартын жасау міндеті жүктеледі. Фолл сауда да бәсекелестігін ұйымдастыра алды ма? Жоқ! Ол мұндай майлы да пайдалы келісімшартты бірден өзінің досы Эдвард Л.Доэниге ұсынады Доэни не істеді? Ол министр Фоллға « несие » деген атпен жүз мың доллар ақша аударды. Ал министр Фолл АҚШ теңіз жаяу әскеріне « көрсетілген аймаққа келіп, Элк Хилл кен орнынан мұнай шығарып жатқан бәсекелестерді қуып шығу туралы бұйрық береді. Мылтық пен сүңгінің күшімен өз аумақтарынан заңсыз қудаланған бәсекелестер сотқа жүгініп, Типот-доум дауы басталады. Дау әбден ушығып, Гардинг үкіметінің құлауына әкелді, қоғам жиіркенішін тудырды және Республикалық партияның беделін төмендетті. Ал Альберт Фолл түрмеден бір ақ шықты. Фоллға аса ауыр жаза кесілді, мұндай жаза кесілген адамдар бұл қоғамда көп емес шығар. Сол Фолл жасаған істеріне өкінді ме? Жоқ, онда мұндай сезім ешқашан болған емес.
Бірнеше жылдан кейін сөйлеген сөзінде Герберт Гувер президент Гардингтің өліміне оның досының сатқындығы мен осыдан кейінгі президенттің психологиялық жай-күйі себеп болғанын атап өтеді. Мұны естіген Фоллдың әйелі орнынан атып тұрып « Не? Фолл Гардингті сатып кетті дейсіңдер ме? Мүмкін емес! Менің күйеуім ешқашан ешкімге сатқындық жасап көрмеген! Үйге алтын толтырып берсе де күйеуімнің арамдыққа баруына себеп бола алмайды! Керісінше, адамдар оған сатқындық жасап, өлімге итермеледі! » деп ышқына айқайлайды. Жағдай осы. Бұл – өзінен басқаның барлығын кінәлі етуге дайын тұратын адам табиғатының шынайы сипаты. Барлығымыз да сондаймыз. Олай болса, біреуді сынамас бұрын Аль Капоне, Кроу­ли ( Қос тапанша ) мен Альберт Фоллды еске түсіргеніміз абзал. Сынның пошта көгершіні сияқты әрқашан өзіңе қайтып келетінін ұмытпаған жөн. Сынағалы немесе кінәлағалы тұрған адамымыз өзін ақтап алуға тырысып қана қоймай, өзіңді жазғыруы да мүмкін. Ал тіпті, өзін ақтап ала алмаса, Тафт сияқты « Басқаша қалай болуы керектігін елестете алмаймын » деуі мүмкін. Төсегінің бас жағында Роза Бонердің « Ат жәрмеңкесі » атты атақты шығармасының көшірмесі ілулі тұрған еді.
Сол кезде өліп бара жатқан Линкольннің жанында тұрған Қауіпсіздік министрі Стэнтон былай деген еді. Линкольннің адамдармен қарым-қатынаста осындай жетістікке жетуінің құпиясы неде? Мен Авраам Линкольннің өмірбаянын он жыл бойы зерттеп, соның үш жылын « Бізге беймәлім Лин­кольн » деген кітап жазуға жұмсадым. Бұл Линкольннің жеке және отбасылық өмірін барынша терең де жан-жақты зерттеген еңбек болды деп нық сеніммен айта аламын. Осы уақыт аралығында мен Линкольннің адамдармен қалай тіл табыса білгенін де мұқият зерделеп шықтым. Ол адамдарды сынады ма? Сынағанда қандай! Жас шағында, Индиана штатының Пиджен Крик елді мекенінде тұрғанында ол айналасындағыларға сын айтып қана қоймай, оларды келекелеп хат жазып, әжуалап өлең арнап, адамдар көп жүретін жолға тастап кететін. Осындай хаттардың бірі оны өмір бойы ұмытылмастай ыңғайсыз жағдайда қалдырған еді. Тіпті Иллинойс штатындағы Спрингфилдте заңгер қызметін атқарып жүргенде де Линкольн қарсыластарына өз қарсылығын ашық білдірген түрлі хаттар жазып, газет беттерінде сынайды. Мұндай іспен оның өте көп айналысқаны да құпия емес. Бұл бүкіл бір қаланы күлкіге қарық қылады. Көңілшек болғанымен өте намысқой Шилдс ашудан жарылуға шақ қалады.
Хатты кім жазғанын білген кезде ол атына қарғып мініп, Линкольнге шауып келеді де, оны жекпе-жекке шақырады. Линкольн бұл ұсынысты аса құптай қоймайды. Алайда жекпе-жекке шығу абыройын сақтап қалудың бір ғана жолы еді. Қаруды тандау еркі берілген кезде, ол қолы ұзын болғандықтан әскери семсерді таңдап, Уэст-Пойнт түлегінен семсерлесуден бірнеше сабақ та алады. Келісілген күні өлімге бел байлаған Шилдс пен Линкольн Миссисипидің құмды жағалауында кездеседі. Олардың қай-қайсысы да өліспей беріспеуге дайын еді. Алайда соңғы сәтте олардың секунданттары араға түсіп, дуэльді тоқтатады. Бұл Линкольннің өміріндегі ең сорақы, әрі ерекше сабақ болған оқиға еді. Бұдан кейін ол адамдардың намысына тиетін хаттар жазуын тоқтатты. Ешкімді мазақтап, келемеждемейтін болды. Сол сәттен бастап ол ешкімге ешқашан сын айтпаған екен. Азаматтық соғыс кезінде Линкольн Потомак армиясының генералдарын бірінен соң бірін ауыстырумен болды. Макклеллан, Поуп, Бернсайд, Хукер, Мид сияқты қолбасшылардың өздері міндеттерін дұрыс атқара алмай, Линкольнді тығырыққа тірейді. Елдің көбі қабілетсіз генералдарды қатаң жазғырғанымен, Лин­кольн « арбаны да сындырмай, өгізді де өлтірмей » үнсіз отырды. Оның негізгі ұстанымы – « Сен тимесең, мен тиме » еді.
Линкольн ханым мен басқалары оңтүстікте тұратын адамдарды қатты сынға ала бастағанда, Линкольн мырза оларға « Оларды жазғырмаңдар, мұндай жағдайда біз де осындай күйді бастан кешірер едік », – деп басу айтады. Шындығында, біреуді сынау керек болса, Линкольнда бұған себеп жетіп артылар еді. Бір ғана мысал келтірейік. Шілденің төртіне қараған түнде қалың қою тұманмен жағаласа келген нөсерлі жаңбырдың астында қалған генерал Ли оңтүстікке шегінеді. Жеңіліске ұшыраған армиясы нан қалған азғантай әскерімен Потомак өзеніне жеткен генерал Ли екі оттың ортасында қалады алда буырқанып тасыған өзен, артта өкшелей қуып келе жатқан одақтастар әскері Генерал Ли тұзаққа түскендей күй кешеді. Бұл жағдайды жақсы түсінген Линкольн тығырықтан шығар жол тапқандай болады. Ол Лидің армиясын тұтқындап, осылайша соғысты аяқтау еді. Сөйтіп, ол Мидке әскери кеңес шақырмай, Лиді тез арада тұтқындауды тапсырады. Линкольн Мидке берген бұйрығын алдымен телеграмма арқылы жіберіп, соңынан арнайы шабарман жазбаша бұйрықты Мидтің қолына тапсырады. Генерал Мид сонда қандай шара қабылдады деп ойлайсыз? Ол өзіне берілген бұйрықты орындамайды. Ол аздай, Мид Линкольннің бұйрығын бұза отырып, әскери кеңес шақырады. Мид қиналады, шешімін бірнеше рет өзгертеді.
Бұйрықты орындамау себебін шамасынша түсіндіруге тырысады. Қалай болғанда да, Лимен соғыспау үшін ол түрлі сылтау ойлап табады. Ақыры, су төмен түсіп, Лидің армиясы өзен арқылы шегінуге мүмкіндік алды. Линкольн ашудан жарыла жаздайды. Сәл шыдасақ, олар біздің құрығымызға өздері келіп түсер еді ғой? Неге менің айтқанымды армия қаперіне ілмеді? Мұндай жағдайда кез келген генерал Лиді жеңер еді ғой! Сол жерде болғанда оны өзім-ақ жермен-жексен етер едім ғой ». Сағы сынған Линкольн Мидке төмендегі хатты жолдайды. Бұл кезде Линкольн өте сақ, әр сөзін ойланып барып айтатын жаста болғандығын естен шығармаңыздар. Олай болса, 1863 жылы жазылған Линкольннің бұл хаты әскери адамға қатаң шарамен пара пар. Сонымен хатқа келсек: « Аса қадірменді генерал! Лиге байланысты оқиғаның салдары қандай болатынын сіз түсінбедіңіз-ау деп қорқамын. Оны тұтқындау еш қиын емес еді және соңғы жетістіктерімізді ескерер болсақ, оны түрмеге қамау арқылы біз соғысты тоқтата алар едік. Өкінішке қарай, әлі қанша соғысарымызды ешкім тап басып айта алмайды.
Өткен дүйсенбіде сіз Лиді у-шусыз қолға түсіре алмадыңыз, олай болса, сол кездегі әскеріңіздің тек үштен екісі ғана қалғанда өзеннің оңтүстігін қалай жаулап алғалы отырғаныңызды түсінбеймін. Бұл жағдайда сізді жеңіске жетеді деу ақымақтық болар еді, сіз енді жағдайды өзгерте алады дегенге де өз басым сенбеймін. Қолдағы мүмкіндіктен айырылдыңыз, бұл мені қатты қапаландыруда ». Генерал Мид бұл хатты оқыған кезде қандай күйде болды деп ойлайсыз? Ең қызығы, Мидтің қолына бұл хат жетпеді. Өйткені Линкольн оны Мидке жібермеді. Тек Линкольн өлгеннен кейін ғана бұл хат басқа қағаздардың арасынан табылған еді. Менің ойымша, қайталап айтам, бұл тек менің ойым ғана, Линкольн терезеден сыртқа қарап тұрып, өз-өзіне былай деген болуы керек: « Сәл сабыр сақта. Асығудың қажеті жоқ. Ақ үйде отырып Мидке шабуылдауға бұйрық беру маған оңай. Өзім де Мид сияқты Геттисбергте болсам, Мидтің соңғы аптада көрген қантөгісін көрсем, жаралылар мен өлім аузындағылардың құлақ тұндырардай қиналысы мен ыңырсуын, ойбайын бастан кешкен болсам, мен де шабуылды онша қаламаған болар едім. Генерал Мид сияқты жүрексіз болсам, мен де мүмкін дәл солай жасаған болар едім. Болар іс болды.
Бұл хатты жіберсем, өзімнің көңілім жай табар, алайда бұл Мидті өзін ақтауға итермелейді. Хат қолына тиісімен, ол мені кінәлауға көшеді. Нәтижесінде, арамызда реніш туып, оның командир ретінде беделінің түсуіне, тіпті, армиядан кетуіне түрткі болуы мүмкін ». Сөйтіп, жоғарыда айтып өткенімдей, қатаң сын мен жазғыру үнемі оң нәтиже әкеле бермейтінін жақсы білетін Линкольн бұл хатты сол бойы тартпасына салып қойған болар. Қандай да бір шешімі қиын сұраққа тап болғанда президент Теодор Рузвельт Ақ үйдегі жұмыс үстелінің артында ілулі тұрған Линкольннің үлкен портретіне көз салып: « Менің орнымда Лин­кольн болғанда не істер еді? Мәселені қалай шешер еді? » – деп өзіне сұрақ қоятын. Олай болса, біреуге сын айтқыңыз келсе, қалтаңыздан бес долларлық банкнотты шығарып, ондағы Линкольннің суретіне қараңыз да, өзіңізден « Бұл жағдайда Линкольн не істер еді? » деп сұраңыз. Марк Твен де ашуға мінген кезде адамның шамына тиер сөздерден тұратын хат жазатын. Бірде ол ашуына қатты тиген бір адамға: « Сенің орның – қара жер. Айтсаң болды, мен саған ол жерден орын алып беремін » деген хат жолдайды.
Тағы бір жолы ол корректордың оның « орфографиясын түзеткісі келетінін » айтып бір редакторға хат жолдайды. Хатында ол « Менің қолжазбамды негізге алыңдар, ал ақымақ корректор ұсыныстарын өз қажетіне жаратсын » деп бұйырады. Бұл хаттарды жазғаннан кейін Марк Твен жайдары күй кешеді. Олар жазушының ашуын шығаруға көмектескенімен, басқа адамға еш зиянын тигізбеді, өйткені оның әйелі Марк Твенге білдірмей жіберілетін хаттар арасынан оларды алып тастап отырды. Демек, бұл хаттарды ешкім алып оқымады. Өзін түзеуі, жөнге салуы керек деп есептейтін адамдарыңыз бар ма? Керемет! Сізді түсіндім! Алайда осының бәрін неге өзіңізден бастамасқа? Басқаларды түзеумен салыстырғанда, өзіңізді жөнге салу сізге көбірек пайда әкелер еді де, басқаларға залал келтірмес еді. Жас кезімде адамдарға ұнау үшін барымды салатынмын. Сондай бір кезде Америка әдебиетінде ойып тұрып орын алатын Ри­чард Хардинг Дэвиске ұяттау бір хат жазғаным бар-ды. Ол кезде мен авторлар жайлы бір мақала дайындап жатқан едім, осыған байланысты Дэвистен оның жұмыс істеу үлгісі жайлы айтып беруін сұрадым. Дэвиске хат жолдағаннан бірнеше апта бұрын мен бір жазушыдан « Менің айтуым бойынша жазылғанымен, онда не жазылғанын білмеймін » деп бұрыштама соғылған хат алған едім.
Ол жағдай маған қатты әсер етті. Мен бұл адам бос уақыты жоқ, өте беделді жазушы болар деп ойладым. Дэвиске ұнауға барымды салғаным сонша, ештеңені қарық қылып жатпасам да, оған жазған қысқаша хатымды « Менің айтуым бойынша жазылғанымен, онда не жазылғанын білмеймін » деп аяқтадым. Дэвис хатқа жауап бермеді. Тек хатымның аяқ жағына « Сізден асқан дөрекі адам болмас » деп сүйкете жазып, хатымды кері қайтарып жіберді. Иә, оңбай қателестім, мүмкін мұндай жазаға лайықты болармын. Дегенмен, адам ретінде бұл сөздер мені қатты ренжітті. Олардың менің жаныма батқаны сонша, ұят болса да шынымды айтайын, он жылдан кейін Ричард Хардинг Дэвис қайтыс болды деп естігенде, менің есіме ең алдымен оған деген өкпе-ренішім түскен еді. Біз біреуге деген ренішімізді ертең қайта еске түсірер болсақ және оны жылдар бойы, тіптен өле-өлгенше есте сақтар болсақ, өзіміздікі қаншалықты дұрыс десек те, сынауға тұрарлық іспен айналып жүрміз деген сөз. Адамдармен қарым-қатынасқа түскен кезде олардың логикалық тұрғыдан ойлау қабілеті бар тіршілік иесі екенін естен шығармағанымыз жөн. Олардың өзіне тән сезімі, наным-сенімі, абырой-даңқы мен атағы бар.
Ащы сын ағылшын әдебиетінің көрнекті жазушысы, өте сезімтал Томас Хардидің көркем әдебиетпен айналысуына нүкте қойса, ағылшындық ақын Томас Чаттертонның өз-өзіне қол жұмсауына алып келді. Жас кезінде дөрекілігімен ерекшеленген Бенджамин Франклин жасы ұлғая келе нағыз дипломатқа айналып, Франция еліне елшілікке тағайындалған болатын. Оның бұл жетістігінің құпиясы неде? Олардың өзім білетін жақсы қасиеттерін ғана тілге тиек етемін ». Сын айту – кез келген ақымақтың қолынан келеді, олар басқаларды кінәлап, шағым айтуға дайын тұрады. Алайда басқаларды түсініп, кешіре білу үшін мінез бен өзін-өзі басқара білу қажет. Карлейл бұл жайлы былай деген еді. Бірде атақты сынақшы ұшқыш, авиашоулардың тұрақты қатысушысы Боб Гувер Сан-Диегода болған жаттығулардан кейін Лос-Анджелестегі үйіне қайтып келе жатады. Flight Operations журналының жазуынша, жерден үш жүз фут биікке көтерілгенде ұшақтың екі қозғалтқышы да істен шығады. Таңғаларлық маневрлердің арқасында ол ұшақты әупірімдеп жерге қондырады. Ұшақ қатты зақымданғанымен, адамдар дін аман еді. Апаттық жағдайда жерге қонғаннан кейін Гувер ең алдымен жанармайды тексереді. Оның күдігі расталып, екінші дүниежүзілік соғыстан бері қолданыста болған пропеллерлік ұшаққа бензин емес, реактивті отын құйылғаны белгілі болады. Аэропортқа қайтып келгеннен кейін ол ұшақ механигімен жолыққысы келеді.
Бұл кезде қатесін түсініп, жанын қоярға жер таппай жүрген жас жігіт Гувер өзіне таяп келгенде көз жасына ерік береді. Себебі жаңа ғана ол қымбат ұшақты құртып, тіпті, үш адамның өліміне себепкер бола жаздады. Гувердің сол кездегі ашуын көрсеңіз ғой. Мұндай құнтсыздық үшін тәкаппар, өз ісін бес саусағындай білетін ұшқыштың аузынан қандай сөгіс пен айыптаулар шығуы мүмкін екенін елестетіп көріңіз. Алайда Гувер механикті сөкпеді. Тіпті, сын да айтпады. Керісінше, ол жас жігітті құшақтап « Мұндай жағдайды енді ешқашан қайталамайтыныңа сенімділігімді көрсету үшін, ертең F-51 ұшағыма жауапты болуыңды қалаймын », – дейді. Көп жағдайда ата-аналар баласын сынауға дайын тұрады. Сіздер менен « олай жасамаңдар » деп айтуымды күтіп отырған боларсыздар. Жоқ, мен олай демеймін. Мен сіздерге, балаларыңызды сынамас бұрын, Америка журнализмінің классикасы деуге боларлық « Әке өкініші » деген мақаланы оқуға кеңес берер едім. Басында ол People 's Home Journal деп аталатын басылым да редактордың алғы сөзі ретінде жарық көрді. Бұның Reader 's Digest журналында басылып шыққан қысқаша нұсқасын автордың рұқсатымен төменде назарларыңызға ұсынып отырмыз. Көптеген тілге аударылды.
Оны мектепте, шіркеуде, дәрісханаларда оқығысы келетін мыңдаған адамға рұқсатымды бердім. Эфирде берілетін сансыз бағдарламалар кезінде әңгімеге арқау болды. Ең қызығы, университеттер мен мектептердің мерзімдік басылымдары да оларды пайдаланды. Кейде кішкентай дүниенің де өзіндік құпиясы болады. Бұл әңгіме соның куәсі іспеттес ». ӘКЕ ӨКІНІШІ В. Ливингстон Ларнед Әкеңе құлақ сал, ұлым. Қазір сен кішкентай қолдарыңды жастанып, қою бұйра шаштарың маңдайыңды жауып, тыныш қана ұйықтап жатырсың. Ал мен сенің бөлмеңе ұрланып келіп отырмын. Себебі бірнеше минут бұрын ғана бөлмемде газетімді оқып отырған кезде болған оқиға сай-сүйегімді сырқыратып кеткендей болды. Кінәлі сезіммен төсегіңнің шетіне келіп жайғастым. Біраз дүние ойымнан шығар емес. Сен үшін мінсіз әке бола алмағаным рас. Кейде қатты кетіп қалатын кездерім де болды. Мектепке барарда киінудің орнына орамалмен бетіңді жауып жатып алатын кездерің есіңде ме, сол кезде ашуланып қатты зекитінмін. Аяқ киіміңді тазаламағаның үшін дауыс көтеретінмін. Заттарың еденде шашылып жатса да айқайға басатынмын. Таңғы ас кезінде де бір сылтау тауып ұрысып алатынмын. Соған қарамастан, мен жұмысқа кетіп бара жатқанда, сен ойнап отырсаң да « Жолың болсын, әке! » дейтінсің.
Мен болсам тағы да « Кеудеңді тік ұста! » деп бұрқ ете қалатынмын. Бұл жағдай кешке қарай қаз-қалпында қайталанатын. Бірде жолға жақындап келіп, сенің не істеп жатқаныңды көруге тырыстым. Бұл кезде сен жүрелеп, шарлармен ойнап отырдың. Сол кезде шұлығыңның тесіліп қалғанын байқадым. Ашуланған мен достарыңның алдында саған қатты ұрысып, алдыма салып үйге алып кеткен едім. Иә, шұлық қымбат еді, өзің сатып алғанда оны күтіп киер едің. Әкеңнің осы күйін түсінсең ғой, ұлым! Есіңде ме, бірде мен кітапханада әдеттегідей газетімді оқып отырғанда сен ентелей кірген едің, сол кезде көзіңде бір реніш тұрғандай сезілді. Көңілімді бөлгеніңді жақтырмай, газетіме қайта үңілгенде, сен күбіжіктеп есік алдында тұрып қалған болатынсың. Сен ештеңе деместен жүгіріп келіп мойныма оралғансың, сосын бетімнен мейірлене сүйіп, құдай бере салған нәзік жүрегіңдегі мейіріміңді шаша, қатты-қатты құшақтағансың. Сосын тырп-тырп етіп сатымен көтеріліп кеттің. Осыдан біраз уақыт өткеннен кейін қолымдағы газетім жерге сусып түсіп, бойымды бір қорқыныш жайлап алғандай болды. Маған не болған? Кемшілігіңді іздеп, сөгу сенің бұл дүниеге ұл болып келгенің үшін саған айтқан алғысым ба еді?
Бұл сені жақсы көрмегендіктен емес, бұл менің жастардан өте көп нәрсені талап етіп, күтетіндігімнен болар. Сені өзімнің жас кезіммен салыстырыппын. Сенің мінезің өте жайсаң да шынайы еді. Сенің кішкене жүрегің тау басына түсер күн сәулесінен де мол нұр шашып тұратын. Оны бөлмеме баса-көктеп кіріп, құшақтап сүйіп, қайырлы түн тілегеніңнен-ақ байқауға болады. Бүгін мен үшін бұдан асқан бақыт жоқ, ұлым. Сондықтан да, ұяттан жарылардай болып, түн қараңғысында төсегіңнің жанында тізерлей отырып, өзіңмен үнсіз тілдесудемін. Бұл сөздер мені ақтай алмасын білемін. Бұл сөздерді сен ояу кезде айтқанда түсіне қоймайтыныңды да сезем. Алайда ертеңнен бастап мен нағыз әкеге айналамын. Сенімен әңгімелесіп, сен қиналсаң, бірге қиналып, сен күлсең, бірге күлемін. Сабамнан шыға бастасам, тілімді тістей қоямын. Сені ересек адамдай қабылдадым ба деп қорқамын. Ойыннан әбден шаршап, моп-момақан болып ұйықтап жатқан түріңе қарап, өзіңнің әлі де кішкене бала екеніңді енді ұғынғандаймын. Кеше ғана басыңды анаңның иығына қойып, қолдан түспей жүретін сәби едің. Соған қарамастан, сенен көп дүние талап еткен екенмін. Олай болса, адамдарды жазғырудың орнына оларды түсінуге тырысайық.
Олардың қандай да бір қадамға неге барғанының себебін біліп көрейік. Сынға қарағанда оның пайдасы көбірек болмақ. Ал бұл өз кезегінде жанашырлыққа, төзімділікке және қайырымдылыққа бастайды. Доктор Джонсон былай деген еді. Олай болса, сіз бен біз неге елді сынауға құмармыз? Адамдармен тіл табыса білудің басты құпиясы Жер бетінде адамның қандай да бір істі атқаруына түрткі болатын бір ғана жол бар. Сол жайлы ойлап көрдіңіз бе? Иә, қателеспедіңіз, бір ғана жол. Ол – адамға қандай да бір істі өз қалауымен орындату. Есіңізде болсын, басқа жол жоқ. Әрине, тапанша кезеп тұрып, біреудің қолсағатын немесе әмиянын тартып ала аласыз. Қол астыңыздағыларды жұмыстан шығарам деп қорқытып, мәжбүрлі түрде іске жұмылдыруға болады. Балаңызға да шыбықтың күшімен айтқаныңызды істете ала­сыз. Алайда мұндай жағымсыз тәсілдердің салдары да жағымсыз болатынын ұмытпаған жөн. Адамға қандай да бір іс-әрекетті жасатудың жалғыз жолы – оның қалауын орындау. Ал адам нені қалайды? Зигмунд Фрейдтің ойынша, қандай да бір іс-әрекетке түрткі болатын екі-ақ себеп бар. Оның бірі жыныстық құмарлық болса, екіншісі – ұлық болсам деген құлшыныс.
Американың сұңғыла философтарының бірі Джон Дьюи бұл ойды сәл басқаша жеткізеді. Оның пікіріне сүйенсек, адамзат үшін ең басты нәрсе – маңызды болуға деген құштарлық. Есіңізде болсын. Бұл өте маңызды. Кейінірек бұл мәселеге тағы қайтып ораламыз. Сонымен сіз нені қалайсыз? Сіздің қалауыңыз онша көп емес, алайда сол азғана қалауыңызға қол жеткізу үшін сіз ештеңеден аянып қалмайсыз. Мысалы, сіз қалайтын дүниелерге төменгілерді жатқызуға болады: Денсаулық пен қауіпсіздік. Тамақ Ұйқы. Ақша және оған сатып алатын бұйымдар. Болашаққа деген сенімділік Төсек ләззаты Балаларыңыздың аман-саулығы Өзіңізді маңызды сезіну. Әдетте бұл тілектердің біреуінен басқасының барлығы орындалады. Алайда ұйқы мен тамақ сияқты орындала бермейтін бір нәрсе бар. Ол – Фрейд « ұлық болсам деген құлшыныс » деп атаған, ал Дьюи « маңызды болуға деген құштарлық » деп ат қойған « қалау ». Линкольн өзі жазған бір хатын « Мақтауды сүймейтін адам жоқ » деп бастаса, Уильям Джеймс « Құрметке бөленсем деген құштарлық – адамзат баласына тән құбылыс » деген ойымен бөліседі. Байқадыңыз ба, ол адамның жай ғана ықыласы немесе қалауы туралы айтып отырған жоқ. Оның айтпағы – құштарлық.
Кез келген адам өз ортасында маңызды болғысы келеді. Адамның осынау табиғи қажеттілігін қанағаттандырған адам төңірегіне билігін жүргізе алады. Ондай кісі қайтыс болған күннің өзінде тіпті көр қазушының көңілі босайды. Кісінің қадірі, яғни оның маңызы адамды хайуаннан айырып көрсететін басты қасиеттердің бірі. Мысал келтіріп көрелік. Бала кезімде Миссуридегі фермамызда әкем дюрок-джерси тұқымды шошқа бағып, асыл тұқымды ақбас сиыр өсіретін. Сол шошқалар мен сиырларды Орталық Батыстағы ауылшаруашылық көрмесі мен жәрмеңкелерінде үнемі көрсетіп отыратынбыз. Тіпті, жинаған ұпайымыз бойынша жүлделі орындарды жеңіп алған кездеріміз де болды. Әкем әлгі жүлделерін боз матаға тағып, қонақтар мен достары келгенде мақтанышпен көрсететін. Ол жүлделерін көрсетіп жатқанда мен боз матаның бір жағын ұстап тұратынмын. Шошқалар үшін олардың қандай сыйлық алғаны еш қызық емес еді. Ал әкем жайлы олай дей алмаймын. Бұл жүлделерге қарап, ол өзінің қаншалықты маңызды екенін сезінгендей болатын. Ата-бабаларымызда осындай жалындаған құштарлық болмағанда, өркениетке жете алмас едік. Онсыз хайуаннан біздің еш айырмашылығымыз болмас та еді.
Маңызды болуға деген осы ұлы құштарлық өзі білімсіз, өзі кедей көкөніс сатушысын кезінде елу центке сатып алған, оны-мұны ұсақ-түйекке толы бөшкенің түбінен тауып алған заң мен құқық туралы кітапты бас алмай оқуға итермелейді. Бұл саудагердің кім екенін шамалап отырған боларсыз. Ол – Линкольн. Диккенстің өлмес әдеби мұра қалдыруына түрткі болған да өзінің маңыздылығын сезінуге деген құштарлық болатын. Осын­дай құштарлықтың арқасында Кристофер Рен симфониясын тасқа қашап жазып кетті. Рокфеллерді сан жетпес миллиондарды табуға итермелеген де тура осы құштарлық. Қалаңыздағы ең бай адамның қажетін артығымен өтейтін үй салуына түрткі болған да дәл осы құштарлық болатын. Маңыздылығыңызды сезінуге деген құштарлық қана сізді ең соңғы үлгідегі киім киіп, қымбат көлік мінуге, балаларыңыздың қандай ақылды екенін мақтана айтуға итермелейді. Дәл осы құштарлық көптеген ұл-қыздардың қарақшылық топ құрып, қылмысқа баруына себеп болады. Нью-Йорктің бұрынғы полиция комиссары Е.П.Малрунидің айтуынша, кез келген жасөспірім қылмыскердің эгосы тым асқақ келеді, сондықтан да болар, түрмеге түсе салысымен олар бірден өздері туралы жазылған газеттерді сұратып алғызады. Өздері туралы жазылған хабарларға қарап, олар өздерін батырлардай сезінеді.
Түрмеде өткізетін уақыт айтарлықтай ұзақ болғандықтан, олар камерасын атақты спортшылардың, киножұлдыздардың, саясаткерлердің суреттерімен безендіріп, өздерінің оларға қатты ұқсайтынын айтып мақтанумен күн өткізеді. Егер сіз маған маңызыңызды не арттыратынын айтып берер болсаңыз, мен де сіздің кім екеніңізді айтып бере аламын. Сізді қандай мақтаныш сезімі кернесе, сол сіздің мінезіңізді қалыптастырады. Бұл өте маңызды. Айталық, Джон Д.Рокфеллер өзі ешқашан да көрмеген, тіпті көрмейтін, Пекинде тұратын қаптаған кедей қытайлар үшін салынып жатқан заманауи аурухананы қаржыландыру арқылы өзінің маңызын сезінсе, Диллинджерге өзінің қарақшы, баукеспе ұры және баскесер болтаны мақтаныш тудыратын Федералдық тергеу бюросы агенттерінен қашып, Миннесотада орналасқан бір фермердің үйінде бас сауғалаған ол өзін « Мен Диллинджермін » деп таныстырады. Өзінің атақты қылмыскер екенін ол мақтан ететін. Мен Диллинджермін, бірақ сендерге тиіспеймін » дейтін көрінеді ол. Диллинджер мен Рокфеллер арасындағы негізгі айырмашылық оларға қозғау салатын бір күш – өздерінің маңыздылығын сезінуге деген құштарлық. Маңыздылыққа деген құштарлықтың мысалы көп.
Джордж Вашингтон өзін « Аса мәртебелі АҚШ президенті » деп атағанды ұнататын Колумб « Мұхиттар адмиралы, Үндістанның вицепатшасы » деген атақ беруін сұраған Екатерина II « Жоғары мәртебелі патшайымға » деп жазылмаған хаттарды ашқысы да келмесе, Ақ үйдің кезіндегі ханшайымы Линкольн ханым Грант ханымға айбарланып « Менің рұқсатымсыз отыруға қалай дәтің барады? » – деп айғайлатанын біз білеміз. Есімдері мұзтауларға берілетінін жақсы білген миллионерлердің адмирал Бердтің 1928 жылғы Антарктидаға жасаған экспедициясын қаржыландырғаны белгілі. Ал Виктор Гюго өз құрметіне Париж қаласының атын өзгертуді қалаған. Тіпті, ұлылардың ұлысы Шекспирдің өзі отбасылық мөртаңбаға тапсырыс беру арқылы атын тарихта қалдырғысы келген. Басқалардың назарын өздеріне аударып, аяушылық сезімін туғызу үшін кей адамдардың өздерін шарасыз етіп көрсететін кездері де болып жатады. Мысалы, Мак Кинли ханым. Ол өзінің маңызын сезінгісі келетіні соншама, күйеуі – АҚШ президентінен, мемлекеттің тығыз шаруасын ысырып тастап, өзін ұйықтату үшін бірнеше сағат бойы құшақтап қасында отыруын өтінетін. Басқалардың көңілін өзіне аудару үшін тісін жөндеткенде де күйеуін қасына тұрғызып қоятын. Бірде күйеуі оны тіс дәрігеріне жеткізген соң мемлекеттік хатшы Джон Хэймен шұғыл мәселелерді талқылауға кетеді, ал мұның соңы естен кетпес ұрысқа ұласады.
Жазушы Мэри Робертс Райнхарттың өз маңызын сезініп, өзіне назар аударту үшін науқас адамның кейпіне енген жас әйел туралы айтып бергені есімде. Жалғыздыққа мойынсынғысы келмегенімен, тұрмысқа шыға алмайтынын түсінгендей болған ол төсегінен тұрмай он жыл бойы жатып алады. Осы уақыт ішінде әйелдің кәрі анасы бірінші қабат пен үшінші қабат арасында ары-бері жүгіріп, қызына тамақ тасып, оны күтумен болады. Күндердің бір күнінде анасы да қартайып, о дүниелік болады. Бірнеше күн бойы жалғыз жатып, әбден қарны ашқан әйел ақырында орнынан тұрып, киімін киеді де қалыпты адамдардың тірлігіне кірісіп кетеді ». Кей мамандардың пайымдауынша, мына қатыгез өмірде қол жеткізе алмаған биігіне тым болмағанда қиял әлемінде жету үшін адамдар шынымен де ақылынан адасатын жағдайға жеткен. Аме­рика Құрама Штаттарын мысалға алар болсақ, онда психикалық ауытқуға шалдыққан адамдардың саны басқа барлық ауру түрлерімен салыстырғанда әлдеқайда көп. Адамдардың осылайша ақылынан алжасуына не себеп? Бұл сұрақтың жауабын ешкім де дөп басып айта алмайды. Мерез сияқты кейбір ауру түрлері ми жасушаларын зақымдап, психикалық ауытқуға алып келетінін барлығымыз да білеміз. Расымен де, психикалық аурулардың тең жартысы мидың зақымдануы, ішімдік, улану және түрлі жарақаттардың салдарынан пайда болады.
Ал ауытқудың ең сорақы түрі деуге болатын қалған елу пайыздың ми жасушаларына еш қатысы жоқ. Көптеген психикалық науқас адамдар жантәсілім еткеннен кейін, ең күшті микроскоптардың көмегімен олардың ми жасушаларының сіз бен біздікі сияқты сап-сау екендігі анықталған. Олай болса, бұл адамдар неліктен ақылынан алжасады? Мен бұл сұрақты маңдайалды психиатрия ауруханаларының бірінің бас дәрігеріне қойған едім. Сонда осы саладағы сыйлықтардың барлығына қол жеткізген бұл дәрігер адамдардың неліктен ақылынан адасатынын білмеймін деп жауап берген болатын. Оның ойынша, бұл адамдар күнделікті өмірде кадірін біліп, маңызын асырып отыратын ортасы болмаған соң есінен адасады. Сосын ол маған мына жағдайды әңгімелеп берді. Оған керегі махаббат, төсек ләззаты, балалары мен әлеуметтік жағдайының жоғары болуы ғана еді, алайда өмір оның бар үмітін тас-талқан етті. Күйеуі оны сүймеді. Тіпті, ол әйелімен бір дастарқан басында тамақ ішуден бас тартып, тамағын өз бөлмесінде ішетін. Байғұс келіншек бала да туа алмады, қоғамда да өз орнын таппады. Сөйтіп ол ақылынан адасты, қиялында күйеуінен ажырасып, қыз күніндегі тегін қайтардым деп ойлады. Қазір ол өзін ағылшын аристократына күйеуге шықтым деп ойлап, өзін Смит ханым деп шақыруын сұрайды.
Ал балаға келсек, ол түн сайын бір баладан туып отырмын деген ойда. Оған келген сайын маған ол өзінің түнде балалы болғанын айтып сүйінші сұрайды ». Осылайша, өмір деген дарияның дүлей толқындары оның армандарын ақиқат құздарына соғып быт-шыт қылды. Алайда алжасудың қияли әлемінде оның жел қайығы армандар аралына қарай жылжып келеді. Нағыз трагедия емес пе? Шынымды айтсам, білмеймін. Оның дәрігері маған былай деген еді. Өйткені осы күйде ол өзін өте бақытты сезінеді ». Кейбір адамдар өз маңызын сезіне алмағандықтан есінен адасып жататынын ескерер болсақ, олардың қадірін біліп, жылы сөз айтып, қолдап-қуаттап отырсаңыз, қандай керемет болатынын елестете беріңіз. Америка бизнес саласында жылына миллион доллардан астам жалақыға ( ол кезде кіріс салығы болмады және аптасына елу доллар жалақы алатын адам ауқаттылар қатарына жататын ) қол жеткізген алғашқы адамдардың бірі – Чарльз Шваб. Небәрі отыз сегіз жасында оны Эндрю Карнеги 1921 жылы жаңадан құрылған АҚШ металлургиялық компаниясының алғашқы пре­зиденті етіп тағайындайды. Эндрю Карнеги не үшін Швабқа жылына миллион доллар, яғни тәулігіне үш мың доллар төлеп отырды? Не үшін? Шваб соншалықты данышпан ба еді? Жоқ.
Мүмкін ол болат өндірісін басқалардан көбірек білген шығар? Бос сөз. Чарльз Швабтың өзі оның қол астында болат өндірісін одан да көп білетін адамдар жұмыс істейтіні туралы маған айтқан болатын. Швабтың ойынша, оған бұл ақшаны адамдармен тіл табы­са білу қабілетіне бола төлеген. Оның өз аузынан естіген құпия төмендегідей. Бұл айтылғандарды тасқа қашап, жер бетіндегі барлық үйде, мектепте, дүкенде және кеңседе іліп қою керек. Бұл айтылғандарды балалар латын етістігінің жіктелуін жаттап, Бразилиядағы жылдық жауын-шашынның көлемін зерттеудің орнына есте сақтауы керек. Қаз-қалпында сақтаған дәл осы сөз сіз бен біздің өмірімізді түбегейлі өзгертпек. Басшылардың сыны – адамды атақ абыройдан жұрдай қылатын бірден-бір себеп. Мен ешқашан да ешкімді де сынамаймын. Мен адамдардың жұмысқа деген құлшынысын қалай арттыруға болатынын білемін. Сондықтан мен оларға жөнсіз тиісудің орнына мақтағанды жөн көремін. Ал қандай да бір нәрсе көңілімнен шығып жатса, қол астымдағыларды құптап, жақсы сөздерімді аямай мадақтап отырамын ». Швабтың бар құпиясы осы ғана. Ал басқалар не істер еді? Олар әдетте, керісінше жасайды.
Қандай да бір нәрсе ұнамаса, олар қара аспанды төндіруге дайын тұрады да, ұнап жатса, оған еш мән бермей, үндемей қоя салады. Бұл туралы ескі бір өлең бар. Оның айтқандары – Эндрю Карнегиді таңғаларлық жетістікке жеткізген негізгі себептердің бірі. Карнеги әріптестерін көпшілік алдында да, жеке отырғанда да мақтап отыратын. Карнеги көмекшілерін тіптен бейіт басында да мақтаудан қаймықпайтын. Ал өзіне қойылатын құлпытасқа ол мынандай сөздер жазғызады. Адамдарды шынайы қадірін біліп, жоғары бағалау – Джон Д.Рокфеллердің жетістікке жетуіне себеп болған негізгі қағидаларының бірі. Мысалы, оның серіктестерінің бірі Эдуард. Т.Бедфордтың Оңтүстік Америкада жасаған сәтсіз саудасының салдарынан оларды миллиондаған доллар шығынға батырды. Бұл нағыз сынға әбден лайық сәт еді. Алайда ол Эдуард Бедфордтың шығынға ұрынбау үшін қолынан келгеннің бәрін істеп баққанын білді, сондықтан бұл әңгіме кейіннен қозғалмады. Ал Бедфорд инвестицияланған ақшаның алпыс пайызын сақтап қалған кезде, Рокфеллер оған риясыз рақмет айтады. Әңгіме былай. Ауыр жұмыстан шаршаған фермер әйел үйіне бір құшақ шөп ала келеді. Бұны көріп « Жынданғаннан саумысың », – деп сұраған үйіндегі ер кісілерге ол былай деп жауап береді. Мен жиырма жыл бойы сендердің тамақтарыңды дайындап келемін.
Осы уақыт аралығында қандай тамақ жеп жүргендерің жайлы еш сөз естіп көрмеппін ». Бірнеше жыл бұрын отбасыларын тастап кеткен әйелдерді зерттеп, олардың осындай қадамға бару себептерін анықтады. Зерттеу бойынша, негізгі себеп « әйелдерді дұрыс бағалай білмеуде » екен. Отбасыларын тастап кеткен ерлерге қатысты жүргізілетін зерттеулер де сондай нәтиже көрсететініне күмәнім жоқ. Кейде біз қосақтарымыздың бар екенін, оларға да көңіл бөліп, көтермелеп отыру қажет екендігін ұмытып кетеміз. Сыныптастарымыздың бірі әйелінің өтініші туралы айтып берген еді. Оның әйелі мен шіркеуге баратын басқа да әйелдер бірігіп өздерін жетілдіру курсына жазылады. Курстың тапсырмасы бойынша, бұл әйел күйеуінен былай сұрайды. Алты шартынды айтшы ». Күйеуі мұндай өтінішке қатты таң қалады. Оны өзгертетін алты нәрсені, ал оған менің бойым да ұнамайтын мыңдаған қасиетімді атап беру, сөз жоқ, қиын емес. Алайда мен олай істей алмадым. Оның орнына « таңертеңге дейін ойланып жауап беруіме рұқсат ет » дедім. Келесі күні таңертең ерте тұрып, флористке қоңырау шалып, алты раушан гүліне тапсырыс бердім. Гүлдерді жеткізген соң, бір жапырақ қағазға « Сені қандай алты нәрсе өзгерте алатынын білмеймін.
Шынымды айтсам, маған осы қалпыңмен де қатты ұнайсың » деп жазып, үйге қарай беттедім. Үйге келген кезде мені не күтіп тұрды деп ойлайсыздар? Иә, қателеспедіңіздер. Әйелім! Ол жылаудың аз-ақ алдында отыр екен. Әйелімнің өтініші бойынша оны сынамағаныма қалай қуанғанымды көрсеңіздер ғой. Келесі жексенбіде әйелім тапсырманың қалай орындалғанын шіркеудегі басқа әйелдерге айтып бергеннен кейін, бұл әйелдер маған келіп былай деген еді. Сол кезде ғана мен адамды бағалай білудің қаншалықты маңызды екенін ұққандай болдым ». Бродвейді бас игізген атақты продюсерлердің бірі Флоренз Зигфелд Америка қыз-келіншектерін мансап биігіне шығара білгендігімен танымал. Оның басты ерекшелігі, өзіне дейін ешкім көз салып қарамаған, көз тартар көркі жоқ қарапайым қыздарды сахнаға алып шығып, үріп ауызға салғандай хор қызына айналдыра алатындығында еді. Бағалау мен өз-өзіне деген сенімнің қадірін түсіне білген ол бұл әйелдер өздерін сұлу сезіне алуы үшін барын салып бағады. Ол қай кезде не істеу керектігін білетін, тіпті хористердің апталық еңбекақысын отыз доллардан жүз жетпіс бес долларға дейін көбейтеді. Серіліктен де құралақан емес еді. Бірде мен оразаның пайдасы туралы оқып, алты күн, алты түн ауыз бекіттім.
Бұл онша қиын емес еді Екінші күнмен салыстырғанда, алтыншы күні қарнымның ашқаны соншалықты біліне қоймады. Ал отбасы мүшелері немесе қызметкерлері алты күн бойы ауыздарына ас салмаса, өздері қылмыс жасағандай күй кешетін адамдар бар екенін бәріміз де жақсы білеміз. Алайда олар астан да маңызды деуге боларлық жүректен шығар жылы сөздерін жақындарына алты күн, алты апта, тіпті алпыс жыл бойы да айтпай жүре береді. Венада сахналанған « Қайта қауышу » деп аталатын спектакльде басты рөлді сомдаған атақты Альфред Лант бірде былай деген еді. Біз балаларымызға, достарымыз бен қызметкерлерімізге ас-су ұсынып, қоректендіреміз. Алайда олардың тәніне ғана емес, жанына жағатын не істеп жатырмыз? Дастарқан жайып, алдарына ас тосып, оларды қуаттандырғанымызбен, таңғы шоқжұлдыздай оларға өмір бойы қанат бітірер жылы сөз айтуды естен шығарамыз. Ол бірнеше жыл бұрын Детройт мектептерінің бірінде оқитын Стиви Морристен кабинеттің бір жерінде тығылып жатқан тышқанды тауып беруін өтінеді. Көрдіңіздер ме, ол табиғаттың Стивиден басқа ешкімге бермеген сыйын көріп, бағалай алды. Ал табиғат Стивиге көрер көз бермесе де, естір құлақ сыйлаған еді. Алайда жақсы еститіні үшін шынайы бағасын Стиви бірінші рет алған болатын.
Содан бері қаншама жыл өтсе де, Стиви бұл жағдайдың оның жаңа өмірінің басы болғанын аузынан тастамай айтып жүреді. Көріп отырғандарыңыздай, ол содан бері есту қабілетін бұрынғыдан да жақсартып, жетпісінші жылдары Стиви Уандер деген сахналық атпен атақты поп әнші ретінде танылып, көптеген ән де жазды. Бұл жолдарды оқып отырған кей адамның « Түу, бұл деген барып тұрған жағымпаздық қой, өз басымнан талай рет өткергем. Ақылды адамдарға бұл әсер ете қоймайды », – деуі мүмкін. Әрине, жағымпаздық ақылды адамдарға көп әсер ете бермейді. Өйткені ол ұят, ал шынайылық – жағымпаз адам үшін жат қылық. Сондықтан да ол еш нәтиже бермейді. Алайда қарны қатты ашқаннан алдында тұрған шөп-шалам мен құрт құмырсқаны таңдамай жей беретін адамдар сияқты өзін мақтағанды жан тәнімен қалайтын, өзі жайлы айтқанның бәрін қабылдай беретін адамдар да болады. Тіпті Виктория патшайым да басқалардың өзін мақтағанын жаны сүйетін. Премьер-министр Бенджамин Дизраэли патшайымды жақсы білген. Бенджаминнің сөзімен айтар болсақ, ол « жағымпаздықтың көкесін көрсетеді ». Алайда Дизраэлиді кең байтақ Британ империясын басқарған адамдардың ішіндеп ең сыпайысы, тәжірибелісі және зерегі деуге болады. Оған кемеңгерлік те тән еді.
Дегенмен, оған сай келгеннің барлығы сіз бен біздің көңілімізден шыға бермесі анық. Жалпы алғанда, жағымпаздықтың пайдасынан зияны көбірек. Өйткені ол жалған. Жалған ақша сияқты оны біреуге ұсынсаңыз, басыңызға пәле болып жабысуы мүмкін. Олай болса, шынайы мақтау мен жағымпаздықтың айырмашылығы қандай? Оны түсінудің еш қиындыты жоқ. Бірі риясыз болса, бірі – жасанды. Бірі жүректен шықса, екіншісі жай айтыла салады. Бірі мақтау үшін ештеңені қажет етпесе, екіншісі жеке бас пайдасын ойлап тұрады. Біріне сүйсіне қараса, екіншісіне сынай қарайды. Жақында мен Мехико қаласының Чапультепек сарайынан мексика батыры, генерал Альваро Обрегонның мүсінін көрген едім. Онда « Саған қарсы шыққан жауыңнан емес, жағымпаз досыңнан қорық » деген. Обрегонның дана сөзі жазылған екен. Жо-жоқ! Сізге жағымпаздан деп отырғаным жоқ. Бұл тіпті ойымда да болған емес. Мен жаңаша өмір сүру туралы айтып отырмын. Қайталап айтам, мен сізге жаңаша өмір сүру туралы ай­тып отырмын. V Генрих патшаның Букингем сарайындағы кабинетінің қабырғасында оның жақсы көретін алты афоризмі ілініп тұратын. Соның бірінде былай жазылған. Демек, жағымпаздықты жасандылық деуге болады.
Бірде мен жағымпаздықтың анықтамасын оқыдым, соны назарларыңызға ұсына кетсем. Ральф Уолдо Эмерсон бұл ойды былай жеткізеді. Қолымыздан келері тек жағымпаздану болса, адамдардың барлығы сонымен айналысып кетер еді де, барлығымыз адамдық қарым-қатынас сарапшысына айналып шыға келер едік. Қандай да бір проблема мазаламаса, біз әдетте уақытымыздың тоқсан бес пайызын өзіміз туралы ойлап өткіземіз. Ал өзіміз жайлы ойлауды аз уақыт ысыра тұрып, басқа адамдардың жақсы жақтары туралы ойлар болсақ, анықталатын арзан әрі жалған жағымпаздықты ауыздан шығармас едік. Алғыс айту – қазіргі кезде ұмыт бола бастаған жақсы қасиеттеріміздің бірі. Өкінішке қарай, ұл-қыздарымыз мектептен жақсы баға алып келсе, алғаш рет пісірген бәліші дәмді болса немесе құстың ұясын өз бетімен жасай алса, біз оларға жылы сөзімізді қимаймыз. Ата-ананың олардың жасаған ісіне қызығушылық білдіруі мен мақұлдауынан артық балаларды ештеңе де қуанта алмайды. Егер істеген тамағы ұнап жатса, аспазға міндетті түрде алғыс айтыңыз. Сатушы шаршағанына қарамастан сізге жақсы қызмет көрсетсе, одан да жылы сөзіңізді аямаңыз. Кез келген министр, лектор немесе шаршы топта сөз алған кез келген адам көпшілік алдында сөйлегенде ешкім қол соғып, қошемет көрсетпегеннің қандай болатынын біледі.
Ел алдында жүрген оларға қатысы бардың барлығының кеңсе, дүкен, зауыт жұмысшыларына, тіпті, отбасы мүшелері мен достарымызға да қатысы бар. Тұлғааралық қарым-қатынас барысында серіктестеріміздің барлығы да адам екенін, олардың барлығы да алғыс алуды ұнататынын ұмытпағанымыз жөн. Бұл – барлық тірі жанға тән нәрсе. Жұмысқа бара жатқанда немесе келе жатқанда көшеде не­месе қоғамдық көлікте төңірегіңізден бір жақсылық байқасаңыз, рақмет айтып жүріңіз. Шынайы алғыс келесі кездескенде достыққа ұласатынына кәміл сеніңіз. Коннектикут штатының Нью-Фэрфилд қаласының тұрғыны Памела Данхэм, басқа жұмыстарымен қатар, өз міндетін дұрыс атқара алмаған еден жуушыға басшылық етуге де жауапты болатын. Басқа жұмысшылар еден жуушыны мазақ қылып, оның жұмысты дұрыс атқара алмағанын көрсету үшін дәлізді қоқысқа толтыратын. Бұл жұмыс уақытын құр босқа, дүкен аралаумен өткізумен бірдей еді. Пэм ынталандырудың түрлі жолдарын байқап көреді. Оның кейде жұмысын өте жақсы атқаратынын ол байқайтын. Сондықтан басқа адамдардың көзінше оны мақтап қоятын. Осыдан кейін ол жұмысын күннен-күнге жақсартып, кейіннен еш бақылауды қажет етпейтін болды. Қазір оның жұмысына ешкім де сөгіс айтпайды, керісінше оны мақтап отырады. Шынайы ризашылық пен алғыс сын мен келемежді шаң қаптырып, жақсы нәтижеге жетуге көмектесті.
Біреудің жанын ауырту арқылы ол адамды ешқашан өзгерту мүмкін емес, сондықтан бұл тәсілді мүлдем қолданбаған жөн. Қиып алып, айнама жапсырып қойған, қаласам да, қаламасам да, күнде көруге мәжбүр болатын бір ескі мақал бар. Онда былай делінген: « Бұл жолды мен бір-ақ рет жүріп өтемін. Олай болса, қандай да бір жақсылық жасау керек болса, дәл қазір жасауыма мұрсат беріңіздер. Жасар жақсылығымды кейінге қалдыруға немесе көңіл бөлмеуге жол бермеңіздер, өйткені мен бұл жолмен екінші рет жүрмеймін ». Эмерсон бұл туралы былай дейді: « Өмірімде кездескен әр адам менен жоғары, сондықтан да мен олардан үйрене берем ». Эмерсонның өзі осылай десе, сіз бен біз туралы не деуге болады? Олай болса, өзіміздің жетістігіміз бен қалауымыз туралы ойлауды бір сәт қоя тұрайықшы. Осылайша, басқа адамның жақсы жақтарын табуға тырысайық. Жағымпаздыққа жол бермейік. Адамдарға берер бағаңыз шынайы, жүректен шығар болсын. Сонда ғана адамдар оны бағалап, жылдар бойы қайталап айтып жүретін болады, ұмытып қалсаңыз, оларды қайта еске түсіріп, қайталап отырыңыз.
Қолыңнан келсе, бүкіл әлем саған дос, келмесе, жалғызсың Жазда мен балық аулауға Мэн штатына барып тұрамын. Маған бүлдіргенді қаймаққа малып жеген ұнайды, ал балықтар неге екені белгісіз, жауынқұртты жақсы көреді. Балық аулауға барғанда өзіме ұнайтын тағам туралы мүлдем ойламаймын. Маған балықтарға ұнайтыны ғана маңызды. Сондықтан басына қаймақ жағылған бүлдіргенді емес, құртты немесе шегірткені түйреп « Мынаның дәмін көргілерің келе ме? » деп қармақ саламын. Адамдармен де осылай қатынасуға болмай ма? Бірінші дүниежүзілік соғыс кезінде Ұлыбританияның премьер-министрі болған Ллойд Джорж дәл осылай істейтін. Одан Виль­сон, Орландо, Клемансо сияқты әскери қолбасшылар орнынан кетіп ұмыт қалғанда, өзінің қалай осыншама ұзақ уақыт билікте жүргендігінің себебін сұрайды. Неге осы өз қалауымыз туралы айта береміз? Біз кішкентай бала емеспіз ғой? Бұны ақымақтық деуге де болады. Әрине, бәріміз де қалағанымызға қол жеткізгіміз келеді. Алайда басқалар сіздің не қалайтыныңызды не істесін? Бәріміз де сіз сияқтымыз, бізді де тек өз мүддеміз ғана қызықтырады. Олай болса, басқаларға әсер етудің бір ғана жолы – олардың қалауы туралы әңгіме етіп, оған қол жеткізудің жолын көрсетіңіз.
Басқалардың сіз үшін қандай да бір іспен айналысқанын қаласаңыз, осы айтқандарды естен шығармаңыз. Айталық балаларыңыздың темекі тартқанын қаламасаңыз, оларға уағыз айтып, олардың темекі тартпағандарын жөн көретініңізді айтудың қажеті жоқ. Керісінше, темекінің кесірінен олардың баскетбол ойнай алмайтынын, тіпті жүз метр қашықтыққа да жүгіре алмайтынын түсіндіріңіз. Алдыңызда бала, бұзау, тіптен шимпанзе тұрса да, бұл жағдайды естен шығармаңыз. Бірде Ральф Уолдо Эмерсон мен баласы екеулеп бұзауды қораға кіргізбекші болады. Алайда әкесі итеріп, бала­сы бұзауды сүйреп, әбден әлекке түседі. Бақсаңыз, олар да барлық адамға тән қателікке жол береді. Әкелі-балалы екеуі бұзауға өз қалауларын өткізгісі келеді. Бұзау да олардан асып кете қойған жоқ, жайылымнан кеткісі келмей, төрт аяқтап тұрып алады. Сол кезде ирланд қызметші әйел бұлардың әуреленіп жатқанын байқайды. Әлгі әйел әңгіме немесе кітап жазуды білмегенімен, Эмерсонға қарағанда ат пен бұзаудың тілін табатын. Сондықтан да ол бұзауға саусағын емізіп, оны қораға еш қиындықсыз жетелеп кіргізеді. Дүниеге келген күннен бастап кез келген әрекетті өз қалауыңызға қарай істейсіз. Тұрмысы нашар отбасыларға, мұқтаж жандарға қайырымдылық жасадыңыз ба, игі істерге көмектестіңіз бе? Әрине көмектесеміз.
Мұны бір ерекше ерлік дей аламыз ба? Жоқ, өйткені сіз басқаларға көмектескіңіз келгендіктен ғана садақа бердіңіз. Қасиетті кітаптардың бірінде « Мүсәпірге көмектескенің маған көмектескенің » деген тәмсіл бар. Осылайша, риясыз, шынайы көмек жасауға тырыстыңыз. Ақшаны өз қалауыңыздан жоғары қойғанда, басқаларға қаржылай қолдау көрсетпеген болар едіңіз. Әрине, жоқ деуге аузыңыз бармағандықтан немесе көңілін жыққыңыз келмейтін жан қиылып өтінгендіктен де осындай шешім қабылдауыңыз мүмкін. Қалай болғанда да, бұл қалауыңыздан туған әрекет болмайды. Бизнесте болсын, үйде, мектепте немесе саясатта болсын, біреуге ықпал еткісі келген адам ең алдымен басқа адамдардың қызығушылығын туғыза білуі керек. Бұлай істеу қолынан келсе, бүкіл әлемді өзіне дос етеді, қолынан келмесе, жалғыз қалады ». Сағатына 2 цент жалақыдан бастаған шотландтан шыққан бір кездегі кедей балақай Эндрю Карнегиден мұраға 365 милли­он доллар қалған. Ол айналасындағыларға әсер етудің ең дұрыс жолы олардың естігісі келетінін айту екенін ерте білген. Оның төрт жылдық білімі ғана болғанына қарамастан, ол адамдық қарым-қатынас өнерін жақсы меңгерген еді. Мынандай бір жағдай болды. Эндрю Карнегидің қайын бикесі екі ұлы үшін қатты уайымдап жүреді.
Олар Йел университетінде оқитын және білімге қатты берілгендігі сондай, анасының хатына жауап беругеде мұршасы болмайтын. Осыдан кейін Карнеги өзінің хатына олар жауап береді деп бәске 100 доллар тігеді, бірақ олардан хатына жауап беруін сұрамайды. Басқалары бәсті қабылдайды. Сөйтіп, ол жігіттерге әрқайсысыңа бес долларлық чек жіберіп отырмын деген сипатта жай бір хат жазып жібереді. Алайда ақша салмайды. Хаттың қалай аяқталғанын өзіңіз де шамалап отырған боларсыз. Тағы бір мысал ретінде курсымыздың тұрақты тыңдаушысы, Огайо штатына қарасты Кливленд қаласының тұрғыны Стэн Новакты келтіре кетейін. Бірде кешкісін жұмыстан оралған Стэн кіші ұлы Тимнің қонақ бөлмеде жер тепкілеп жылап жатқанын көреді. Ертең балабақшаға бармаймын деп қиғылық салып отыр екен. Әдетте мұндай жағдайда Стэн ашуланып, ұлын бөлмесіне жібереді де, ертең балабақшаға қайтсе де баратынын кесіп айтады. Өйткені басқа не істеу керектігін білмеген еді. Бірақ сол күнгі кеште Тимді осылайша мәжбүрлеп балабақшаға апара алмайтынын ұғынған ол « Тим болсам, мен не үшін балабақшаға баруым керек? » деп, мәселеге Тимнің көзқарасымен қарайды, баласын түсінуге тырысады.
Сөйтеді де әйелі екеуі бірлесіп, саусақпен сурет салу, ән айту, жаңа дос табу сияқты Тимді қызықтыруы мүмкін нәрселердің тізімін жасайды да, іске кіріседі. Біраздан соң төбе көрсеткен Тим өзінің де сурет салғысы келетінін айтты. Сөйтіп, бар ынта-жігерімді жиып алып. Тим түсінеді-ау деген сөздермен ертең оны балабақшада қандай қызықтар күтіп тұрғанын түсіндіруге кірістім. Келесі күні бәрінен ерте тұрған шығармын деп бірінші қабатқа түскен мен Тимнің қонақ бөлмедегі креслода ұйықтап жатқанын көріп таң қалып, оның мұнда не істеп отырғанын сұрадым. Осылайша, осы уақытқа дейін еш үгіт те, қорқыту да жетпеген нәтижеге отбасымыздың талпынысы арқасында жеттік. Олай болса, қандай да бір істі орындатқыңыз келсе, алдымен ол адамға бұл істі қалай істетуге болатынын асықпай ойланып алыңыз. Бұл сізге қандай да бір орынсыз жағдайдың алдын алуға көмектеседі. Бұрындары мен дәріс оқу үшін Нью-Йорк қонақүйінің үлкен бал залын әр маусым сайын кешкі уақытқа жиырма күн қатарынан жалдап алатынмын. Осындай маусымдардың бірі басталар алдында залды жалдау ақысын үш есеге өсіріп жібергенін білдім. Бұл хабар билеттер сатылып, хабарландырулар тарап кеткеннен кейін жеткен еді.
Әрине, артық ақша төлегім келмеді, қонақүй қожайынымен саудаласып жатуды бекершілік деп ойладым. Себебі оларды өз мүддесінен басқа ештеңе қызықтырмайтын. Соған қарамастан, екі күннен кейін қонақүй менеджерімен сөйлесуге бел байладым. Сіздің орныңызда болғанда, бәлкім мен де солай жасар едім. Менеджер ретінде сіздің міндетіңіз – мүмкіндігіңізше қонақүй кірісін арттыру. Олай болмаған жағдайда, жұмысыңыздан айырылуыңыз мүмкін. Ендеше, бір жапырақ қағазға қонақүйді жалдау құнын арттырғанда сізге қандай пайда немесе зиян келетінін жазып көрейік ». Сөйтіп, мен қонақүйдің ресми бланкін алып, оны екіге бөліп сыздым да, бір жағына « пайда », келесісіне « зиян » деп жаздым « Пайда » деген бөлігіне « Бал залы бос » деп жаздым да былай дедім: « Бал залы бос кезде сіз оны биге немесе жиналыстарға жалға беріп қосымша пайда табасыз. Бұны атап өтпесе болмайды, өйткені одан бірнеше дәрістен түсірген пайдаңыздан да көбірек пайда көруіңіз мүмкін. Ал жиырма кеш маған жалға беріп, басқа кезде жауып қойсаңыз, өзіңіз үшін өте пайдалы кіріс көзінен айырыласыз. Енді бұл мәселенің зиян жағын қарастырып көрейік.
Біріншіден, менің есебімнен пайда түсіремін деп, сіз одан айырылып қалайын деп отырсыз. Иә, солай, сіз көк тиын да таппайсыз, себебі сіз сұраған қаржыны мен төлей алмаймын. Демек, дәрісті мен басқа жақта оқуға мәжбүр боламын. Сіз үшін бұдан басқа да зияны бар бұл мәселенің. Олай дейтінім, менің дәрісімді тыңдау үшін қонақүйіңізге көптеген білімді, мәдениетті адамдар келеді. Бұл сіз үшін жақсы жарнама дегенмен келісерсіз деп ойлаймын. Тіпті, жарнама үшін бес мың доллар төлесеңізде, менің дәрісіме келетіндей көп адам қонақүйді көруге келе қоймас. Ал сіздің қонақүйге жарнама өте керек ». Әңгімемді айта отырып, осы екі « зиянды » жаздым да, менеджерге табыстадым. Қоштасарда былай дедім: « Бұл мәселеден түсер пайда мен шегер зиянды жан-жақты талдап, маған соңғы жауабыңызды берерсіз деп ойлаймын ». Келесі күні мен жалдау құны үш есе емес, елу пайызға ғана көтерілетіні туралы хат алдым. Есіңізде болсын, өз керегіме мен өзіме не керектігі туралы бірауыз сөз айтпастан жеттім. Тек оған не керектігі туралы, оған қалай қол жеткізуге болатыны туралы айтқанымды байқаған бо ларсыз.
Бұл жерде көпшіліктің әдетіне салсам, не істер едім? Ойланып көрейік. Менеджердің кабинетіне баса көктеп кіріп барамын. Барамын да « Билеттер сатылып, хабарландырулар беріліп қойғаннан кейін жалдау құнын үш есеге көтерем дегеніңіз не сандырақ? Үш есе! Күлкілі! Ақылға қонбайды! Мен мұндай ақша төлемеймін! » деп айқайға басқан болар едім. Бұдан кейін не болар еді? Арамызда дау туып, таласымыз ұзаққа созылар еді. Ал даудың қалай аяқталатыны бәрімізге мәлім. Тіпті, оның шешімінің дұрыс еместігін дәлелдеп берсем де, бұл жағдай оның намысына тиіп, барлығымыз да тығырыққа тірелер едік. Адамдық қарым-қатынас өнері жайлы берілген кеңестердің ең көңілге қонымдысының авторы – Генри Форд. Ол былай дейді: « Жетіспкке жетудің қандай да бір құпиясы болса, ол – басқа адамдардың пікірін қабыл алып, оны сол адам мен өз көзқарасыңыз тұрғысынан түсіне білу ». Керемет айтылған. Тағы бір қайталап айтайық: « Жетістікке жетудің қандай да бір құпиясы болса, ол – басқа адамдардың пікірін қабыл алып, оны сол адам мен өз көзқарасыңыз тұрғысынан түсіне білу ». Адам баласы бір қарағанда-ақ ұғынардай қарапайым да нақты.
Алайда жер бетінде өмір сүретін адамдардың 90 пайызы уақыттарының 90 пайызында бұл айтылғандарға көңіл беле бермейді. Мысал керек пе? Қолыңызға түскен хаттарға көз салып көрсеңіз, олардың көбінің осы ұстанымды бұзғанын байқайсыз. Мысалы, бөлімшелері құрлыққа түгел тараған жарнама агенттігінің радио бөлімінің меңгерушісі жазған мына бір хатты алайық. Хат елдегі жергілікті радиостанциялардың басшыларына арналған ( Жақшаның ішінде әр параграфқа қатысты пікірімді жазып кеттім ). Джон Блэнк мырзаға, Блэнквилл, Индиана Құрметті Блэнк мырза! Компаниямыз радиобайланыс саласында өзінің басымдығын сақтап қалғысы келеді. Менің өз про­блемам да бастан асады. Банк үйіме ипотека беруден бас тартты, зиянкестер бақшамды құртып бітті, кеше қор биржасының бағамы құлдырап кеткені белгілі болды. Ол аздай бүгін таңертең 8:15-те жүретін пойыздан қалып қойдым, ал Джонсондар мені биге шақырмады. Дәрігерлер қан қысымым жоғары дейді, оған қоса неврит пен қайызғақ деген пәлесі тағы бар. Осындай мәселелерге басым қатып жүрген мен таңертең жұмысқа келіп, поштамды ашып, одан Нью-Йорктегі біреулердің компаниясының нені қалайтыны туралы шалдыр-шатпағын оқуым керек пе? Тапқан екенсіңдер ақымақты!
Осы сарындас хаттың бізге қалай әсер ететінін білсе, ол жарнама кәсібінен кетіп, қойдың терісіне жабысқан паразиттерді улауға арналған сұйықтықпен айналысып кетер еді ). Агенттігіміздің ұлттық жарнама аккаунтын желінің негізгі темірқазығы деуге болады. Эфирдегі уақытымыздың көлемі де агенттігіміздің жыл сайын алдыңғы орында көрінуіне септігін тигізуде. Болса қайтейін? Компанияңыз « Дженерал моторс », « Дженерал электрикс » компаниялары мен АҚШ армиясын түгел қосқандай үлкен болса да, түкіргенім бар. Құстың миындай ғана миыңыз болса, маған сіздің компанияңыздың үлкендігі емес, керісінше өз компаниямның үлкендігі маңызды екенін түсінер едіңіз. Ерекше жетістігіңіз туралы бұл әңгімелер өзімнің қаншалықты кішкентай және түкке тұрмайтындығымды бетіме басқандай болады ). Біз тыңдармандарымызға соңғы жаңалықтарды бірінші болып жеткізуді қалаймыз. Сіз! Сіз нағыз есексіз! Маған сіздің нені қалайтыныңыз бен АҚШ президентінің нені көксейтіні еш қызық емес! Маған өзімнің нені қалайтыным ғана қызық екенін тағы бір рет ескерте кеткім келеді, ал хатыңызда бұл жайлы бірауыз да сөз жазылмаған ). Осыған байланысты, радиоторабымызды алдыңғы қатарлы компаниялар тізіміне қосып қоюыңызды сұраймыз. Себебі бұл агенттіктің эфирдегі уақытын басқаруға көмектеспек. Қандай арсыз еді!
Кереметтей компанияңыз жайлы әңгімеңіз мені түкке тұрмастай етіп отырғаны аздай, енді келіп тізімге қосып қоюымды сұрайды. Тым болмағанда « өтінеміз » деп жазсайшы ). Осы хатты алғаныңыз жөнінде және соңғы жоспарларыңыз жайлы мәліметті жедел жолдасаңыз, қай-қайсымызға да пайдалы болар еді. Ипотекама басым қатып, қан қысымымды уайымдап отырғанда, күзгі жапырақтай мыжылған бір бет қағазға шарттарыңызды тізіп жазып, жауапты тез арада беруім керектігін талап етесіз. Менің де сіз сияқты жұмысбасты екенімді болмағанда солай көрінуге тырысып жүргенімді түсінбейсіз бе? Бұл мәселені көтерген екенбіз, жалпы маған бұйрық берерліктей сіз кімсіз? Ұялмастан екеумізге де пайдалы дейді тағы. Әйтеуір хат соңына қарай мен есіңізге түсіппін. Бірақ маған бұның қанша пай дасы бар екенін ашық айтпадыңыз ). Сізге деген ізгі ниетпен, Джон Блэнк ( радио бөлімінің меңгерушісі ) PS Blankville Journal-дың жаңа нөмірін сізге қызықты болар деген ниетпен қоса салып отырмын. Сіз хатыңызды осыдан бастағанда қайтер еді?! Енді оны айтқаннан не өзгерер дейсіз? Жарнамамен айналысатынына қарамастан, осындай ақымақ хат жазып отырған адамның дені сау деуге болмас.
Сізге біздің соңғы жетістіктеріміз жайлы ақпарат емес, қалқанша безіңізге арналған бір стақан йод қабылдағаныңыз оң болар еді ). Бар өмірін жарнамаға арнаған, өздерін тауар сатуда адамдарға ықпал етудің хас шеберіміз деп есептейтін адамдардың өзі осындай хат жазар болса, қасапшыдан, наубайшыдан немесе автомеханиктен не күтуге болады? Төменде ірі жүк тасымалдау терминалы жетекшісінің курсымыздың тыңдаушысы Эдуард Вермиленге жазған хаты берілді. Бұл хат адресатқа қандай әсер қалдырды екен? Алдымен хатты оқиық, сосын оны кеңірек талқылаймыз. Зерегас Сонс Инкорпорейтид Нью-Йорк, Бруклин Фронт-стрит 28, Эдуард Верм плен мырзаға Жүктердің басым бөлігі тәуліктің соңына қарай жіберілгендіктен, бекет жұмысында айтарлықтай қиындық туындап отыр. Жүктер көп жиналып, жұмысшылар тиісті уақытынан артық жұмыс істеп, жүк көліктері кешігіп, кей жағдайда жүктің жіберілуі бөгеліп қалып жатыр. Мысалы, сіздің компанияңызға тиесілі 510 бөліктен тұратын жүкті қараша айының 10-ы күні кешкі 16:00-да қабылдап алдық. Осыған байланысты жүктің кешігіп келуіне қатысты туындауы мүмкін қиындықтарды оңтайлы шешуге қолдау көрсетулеріңізді өтінеміз. Сондай-ақ, жүк көп мөлшерде болған жағдайда оларды ерте жіберулеріңізді немесе жүктің жартысын таңертеңгі уақытта жіберулеріңізді сұраймыз.
Бұдан сіздерге келер пайда ретінде біздің сіздерден көп жүк қабылдап алу мүмкіндігіміздің артуы мен сіздердің жүктеріңізді кешіктірмей сол күні жібере алатынымызды айтуға болады. Құрметпен, Терминал жетекшісі Дж. Б Бұл хатты оқығаннан кейін, А.Зерегас Сонс Инкорпорейтидтің сату жөніндегі менеджері мынандай жауап жазған еді. Хаттың бізге сіз ойлағандай әсері болған жоқ. Хаттың басында сіз бекеттің қиындықтары жайлы жазыпсыз, ал ол біз үшін қызық емес. Одан кейін біздің қолдау көрсетуімізді өтініпсіз, алайда оның бізге қаншалықты тиімді немесе тиімсіз екендігі мүлдем ескерілмеген. Соңғы параграфта біз қолдау көрсеткен жағдайда тауардың уақытынан бұрын жеткізілетіні жайлы жазылған. Басқаша айтсақ, бізге керектісі хаттың ең соңында жазылыпты, яғни бұдан ынтымақтастықты емес, антагонистік көзқарасты байқауға болады. Хатты қайта жөндеп жазуға бола ма екен, қарастырып көрейікші. Тап болған проблемалар туралы айтып, уақытымызды жоғалтпайық. Генри Фордша айтсақ « мәселені келесі адамның көзқарасымен қатар, өз көзқарасымыз тұрғысынан да қарастырған жөн болар ». Хатты өзгертудің бір нұсқасын назарларыңызға ұсынып отырмыз. Бұл нұсқаны ең жақсы нұсқа деуге келмес, дегенмен хат мазмұны сәл де болса жақсарған сияқты.
А Зерегас Сонс Инкорпорейтид Нью-Йорк, Бруклин Фронт-стрит 28, Эдуард Вермилен мырзаға Құрметті Вермилен мырза! Сіздің компания он төрт жылдан бері біздің тұрақты клиенттеріміздің бірі. Қолдауларыңыз үшін ризашылығымызды айта отырып, сіздерге жедел және сапалы қызмет көрсетуге әрқашан дайын екенімізді жеткіземіз. Алайда қарашаның онындағыдай жүкті кеш жеткізген жағдайда сіздерге сапалы қызмет көрсете алмайтынымызды айтқымыз келеді. Неге? Өйткені әріптестеріміздің көбі жүкті тәуліктің соңына қарай жеткізеді. Әрине, бұл сөз жоқ, қиындық туғызады. Соның салдарынан, сіздің көліктеріңіз күтіп қалуы, тіпті, жүктеріңіз кеш жөнелтілуі мүмкін. Қиын жағдай болғанымен, оның алдын алуға болады. Жүктеріңізді портқа таңертең жеткізсеңіздер, көліктерде алға жылжып, жүктеріңіз жауапты адамға дер кезінде жетер еді. Сәйкесінше, жұмысшыларымыз да үйлеріне ерте барып, сіздер өндіретін макарон кеспелерін отбасымен бірге ләззаттана жер еді. Қалай болғанда да, жүктеріңіз қай уақытта келседе, қолымыздан келгеннің бәрін еш ренжіместен атқарып, сіздерге жылдам да сапалы қызмет көрсетуге тырысамыз. Сіздің жұмысбасты екендігіңізді білеміз, сондықтан бұл хатқа жауап жазбасаңыз да болады. Құрметпен, Терминал жетекшісі Дж.
Б Көп жылдар бойы Нью-Йорк банктерінің бірінде қызмет еткен Барбара Андерсон баласының денсаулығына байланысты Ари­зона штатының Феникс қаласына қоныс аударамын деп шешеді. Осыған байланысты курста үйренген он екі қағидаға сүйене отырып, ол Фениксте қызмет көрсететін он екі банкке төмендегі хатты жолдайды. Құрметті Мырза! Менің банк саласындағы он жылдық тәжірибемнің қарқынды өсіп келе жатқаны сіздің банк үшін қызық боларына күмәнім жоқ. Нью-Йоркте орналасқан Bankers Trust компаниясына қарасты банктерде түрлі лауазымды қызметтер атқара жүріп, мен филиал менеджері қызметіне дейін көтерілдім және осы уақытқа дейін салымшылармен жұмыс жасау, кре­дит, қарыз, әкімшілік міндеттер сияқты мәселелер бойынша дағдыларымды арттырып келдім. Мен мамыр айында Феникске көшіп келуді жоспарлап отырмын, сіздің банкке жұмысқа тұру арқылы сіздердің өсіп, кірістеріңіздің артуына үлесімді қоса алам деп сенемін. Құрметпен, Барбара Л.Андерсон. Андерсон ханым хатына жауап алды ма, қалай ойлайсыздар? Он екі банктің он бірі оны сұхбатқа шақырды, Андерсон ханым өзі қалаған банктің ұсынысын қабыл алды. Heгe? Өйткені Андер­сон ханым хатында жұмысқа тұрғысы келетіндігі, яғни өзінің не қалайтыны туралы емес, керісінше банктерге не керектігіне, оларға қалай көмектесе алатынына көңіл бөлді.
Қазіргі кезде шаршап, шарасы таусылған, жалақысы аз, мыңдаған сауда агенттері әркімнің босағасын тоздырып жүр. Неге? Себебі олар тек өз қалауы тұрғысынан ғана ойлайды. Сіздің де, меніңде олардың заттарын алғымыз келмейтінін түсінбейді. Бізге бірдеңе қажет болса, оны сыртқа шығып ала аламыз. Де­мек, қай-қайсымыз да өз проблемаларымызды ғана шешуді ойлаймыз. Сауда агенті оның қызметі мен тауары біздің проблемамызды қалай шеше алатынын көрсетсе, дүниелерін бізге тықпалап әуре болмас еді. Біз де оның тауарын сатып алған болар едік. Өйткені клиент өзіне сатқанды емес, өзі сатып алғанды ұнатады. Өкінішке қарай, сатушылардың көбі сауда жасаған кезде са­тып алушының пікірін ескере бермейді. Айталық, көп жыл бойы мен Нью-Йоркке жақын жердегі Форест-Хилс деп аталатын жеке үйлерден тұратын кішігірім ауданда тұрып келемін. Бірде бекетке асығып бара жатқанымда мен қаншама жылдан бері бірінші рет осы ауданда жылжымайтын мүлік сатып алып, сатумен айналысатын операторды жолықтырдым Ол Форест-Хилсты жақсы білетіндіктен мен одан үйдің сылағының астында металл тор мен қуыс тақтаның қайсысы қолданылғанын сұрадым. Ол өзінің бұл ту­ралы білмейтінін, бұл сұрақтың жауабын « Форест-Хилс гарденс » қауымдастығы бере алатынын айтты. Келесі күні таңертең мен одан хат алдым.
Ол мені қызықтырған сұраққа жауап берді деп ойлайсыз ба? Оны телефон шалып, алпыс секундтың ішінде-ақ айтып бере алар еді ғой. Бірақ ол олай істемеді. Хатында ол сұрағыма телефон арқылы да жауап ала алатынымды айта келіп, мүлкімді сақтандыру туралы ұсыныс білдірді. Оның маған көмектесейін деген ойы да жоқ еді. Ол тек өз мүддесін ғана көксеген болатын. Алабама штаты, Бирмингем қаласының тұрғыны Дж.Хо­вард Лукас бір компанияда жұмыс істейтін екі сатушының бір мәселені қалай шешкені туралы айтып берген еді. Жағдай былай болыпты. Жанымызда ірі сақтандыру компаниясының аудандық бөлімшесі орналасқан болатын. Компа­ния агенттеріне белгілі бір аумақты бөлген кезде біздің компания Карл және Джон деген екі агенттің құзырына беріледі. Бірде таңертең Карл бізге келіп, компаниясының менеджерлер үшін жаңа сақтандыру шартын жасағанын, бізге қызық болған жағдайда қосымша ақпарат алғаннан кейін қайтып келіп, ол тура­лы кеңінен айтып бере алатынын ескертті. Сол күні кофе-брейктен қайтып келе жатып біз Джонды кездестіріп қалдық. Ол « Сендерге айтар жақсы жаңалығым бар, жігіттер », – деп жаңалығымен бөлісуге асықты және компаниясы дәл сол күні жарыққа шығарған, компания жетекшілеріне арналған сақтандыру полисі жайлы асыға-аптыға айта бастады.
Джон біздің бұл полисті бірінші болып сатып алғанымызды қалайтынын айта келіп, бұл полис қандай жағдайларды қамтитынына да нақты тоқтала кетті. Әңгімесін ол « Бұл полис бұрынғыларға мүлдем ұқсамайтындықтан, мен ертең бас кеңседен маман шақырып, жан-жақты түсіндіріп бергім келеді. Әзірше, маманымыздың ақпарат дайындауға уақыты көбірек болуы үшін өтініштерге қол қойып берейік », – деп аяқтады. Қолымызда нақты акпараттың болмағанына қарамастан, оның айтқандарын тыңдағаннан кейін бұл полисті алу керек деген ой пайда болды. Қолымызға полис тиген кезде Джонның айтқандарының рас екендігіне көзіміз жетті. Ол бізге полисті сатып қана қойған жоқ, сондай-ақ, қолданыс аясын да екі есеге арттырып берді. Карл да осындай пайда көрер еді, алайда ол біздің қызығушылығымызды туғыза алмады. Әлемде өзін, өз орнын табуға талпынып жүрген адамдар қаншама. Демек, басқаларға мінсіз қызмет еткісі келетін азға­на адамның жетістікке жету мүмкіндігі бар. Онда бәсеке де көп бола бермейді. Танымал адвокат, Америкадағы танымал бизнесмендердің бірі Оуэн Д.Янг былай деген еді. Осы кітапты оқып шыққаннан кейін бір нәрсеге қол жеткізсеңіз, яғни қандай да бір мәселеге басқа адам көзқарасы тұрғысынан қарай бастасаңыз, онда мансап сатысының іргетасы қаланды дей беріңіз.
Алайда мәселені басқа адам көзқарасы тұрғысынан қарастырып, ол адамның қызығушылығын туғызу дегеніміз адамды алдап-арбап, өзіңіздің мүддеңізге пайдалану дегенді білдірмейді. Келіссөз екі тарапқа да пайдалы болуы керек. Мысалы, Вермилен мырзаға жазылған хат арқылы хатты жіберуші де, оны алушы да ұсынысты іске асыру арқылы өз дегендеріне жетті. Банкке жазылған хат бойынша банк бағалы қызметкерге қол жеткізсе, Андерсон ханым өзіне ыңғайлы жұмыс таба алды. Ал Джонның Лукасқа сақтандыру полисін сатуына келер болсақ, бұл мәміледен екі жақта ұтты. Басқа адамның қызығушылығын ояту арқылы әр адамның қалағанына қол жеткізе алатынын тағы бір мысал арқылы дәлелдеуге тырысып көрелік. Род-Айленд штатына қарасты Уорик қаласының тұрғыны Майкл Уизден Shell Oil компаниясының аумақтық сату менеджері қызметін атқарады. Ол осы аумақтағы беделді сатушы болғысы келгенімен, бір қызмет көрсету бекеті оған бөгет болуда. Ол бекетті маңайды тазалап, ретке келтіру туралы естігісі де келмейтін қартамыс адам басқарады. Бекеттегі жағдайдың нашарлығы сонша, сатылым көлемі біразға құлдырап кетті. Майктың бекетті жөндеу туралы өтінішіне бекет иесі пысқырып та қарамады. Қаншама ақыл-кеңес пен жүрекжарды әңгімелер далаға кеткеннен кейін, Майк бұл адамды осы аумақта жаңадан салынған Shell бекетін көріп қайтуға шақырады.
Бекет басшысына жаңа бекеттегі құрылғылардың ұнағаны сонша, келесі жолы барған кезде Майк ол бекеттің біраз реттеліп, сатылымның да едәуір артқанын байқайды. Бұл Майктың аумақта бірінші орынды жеңіп алуына септігін тигізді. Оның қаншама ақыл-кеңесі, өтініштері әсер ете алмаған адамға жаңа бекетті көрген кездегі қызығушылығы ықпал етті. Осылайша, Майк мақсатына жетіп, бұдан бекет иесі де, Майктың өзі де айтарлықтай пайда көрді. Адамдардың көбі миының қалай жұмыс істейтінін білмесе де, университетте білім алып, Вергилийді оқиды және арифметикамен айналыса алады. Айталық, бірде мен Carrier Corporation деп аталатын желдеткіштерді шығарумен айналысатын ірі компанияға енді ғана жұмысқа орналасқан университет түлектері үшін « Шешендік өнер » курсын оқыған едім. Курсқа қатысушылардың бірі басқаларын бос уақыттарында баскетбол ойнауға көндіруі керек болатын. Оның айтқандарына құлақ түрсек: « Мен сіздердің сыртқа шығып баскетбол ойнағандарыңызды жөн көрем. Өзім де баскет­бол ойнағанды жақсы көремін, алайда бірнеше рет адам жеткіліксіз болғандықтан дұрыс ойын шықпады. Өткен түні екі-үшеуіміз біраз ойнаған болдық, көзімді көгертіп қайттым. Сондықтан ертең түнде барлықтарыңыздың залда болғандарыңыз дұрыс. Өйткені баскет­бол ойнағым келеді ». Ол сізге не керек екені туралы бірауыз сөз айтты ма?
Ешкімнің барғысы келмейтін залға сіздің де барғыңыз келмейді, солай ғой? Сізге басқаларға не керек екені қызық емес. Сіз көзіңіздің көгергенін қаламайсыз ғой. Залға келу арқылы өзіңізге керек нәрсеге қалай қол жеткізуге болатынын ол көрсете алар ма еді? Әрине, көбірек рухтандыру керек еді. Ынтасын ояту қажет болатын. Миларына әбден құю керек еді. Қызықтыру. Ойындар жайлы айту. Баскетбол. Осы арада профессор Оверстриттің кеңесін еске сала кетейікші. Бұлай істеу қолынан келсе, бүкіл әлемді өзіне дос етеді, қолынан келмесе, жалғыз қалады ». Авторлық курсқа қатысушылардың бірі жас баласын қатты уайымдап жүрді. Балақайдың салмағы аз болғанына қарамастан, асқа мүлдем тәбеті жоқ еді. Алайда баланың ата-анасы дәстүрлі әдіс-тәсілден асып кете алмады. Олар ашуланып « Анаң мынаны жегеніңді қалайды », « Әкең сені күшті адам болып өссе екен деп армандайды » деп балаға көп ұрысатын. Бала ата-анасының өтінішіне құлақ асты деп ойлайсыз ба? Теңіз жағасындағы құмға сіз қалай қарасаңыз, бала да ата-анасының өтінішін солай қабылдады. Басында шайнамдай миы бар адам үш жасар бала отыз жастағы әкесіне не керек екенін түсінеді дей қоймас.
Алайда әке баласынан тура осыны талап еткен еді. Бұл ақылға қонбайды. Ақырында, баланың әкесі өз қателігін түсінді. Сөйтіп ол өзіне « Бұл балаға не керек? Менің қалауым мен оның қалауын қалай ұштастыруға болады? » деген орынды сұрақ қояды. Осылай ойлай бастаған күннен бастап, бар мәселе оң шешімін тапты. Баласы велосипедімен Бруклиндегі үйінің алдындағы жаяу жүргіншілер жолымен ерсілі-қарсылы жүйткігенді жақсы көретін. Бұл кезде көшенің төменгі жағында тұратын толықтау бір бала оны күтіп тұрып, велосипедін тартып алып мініп кететін. Белгілі жағдай – бала анасына жылап келеді, анасы шығып велосипедті қайтарып алып, баласын тағы мінгізіп қоя береді. Бұл жағдай күнде осылай қайталана беретін. Олай болса, бала нені қалады? Бұл сұраққа жауап беру үшін Шерлок Холмс болудың қажеті жоқ. Оның намысы, шарасыздығы, өзіне деген құрметі, ішкі жан дүниесі барлығы бір ғана нәрсені қалайтын еді, ол – өзін ренжітіп жүрген оңбағанның мұрнын бұзып, жазасын беру болатын. Осыны сезген әкесі оған « Анаң берген тамақты жей берсең, күндердің бір күні сол тентектің жазасын беретін боласың » дегеннен кейін тамақ туралы сұрақ қайтып тумады.
Өзін кемсітіп, ашуына әбден тиген сотқардың сыбағасын беру үшін ол асжапырақтан да, ашытқан қырыққабаттан да, тіпті тұздалған скумбриядан да бас тартпайтын болды. Бұл мәселе шешілгеннен кейін әкесі келесі мәселені қолға алды. Баланың төсегіне жіберіп қоятын жаман әдеті бар еді. Ол әжесінің қойнына жататын. Немересінің көлдетіп қойғанын көрген әже оған « Джон, тағы не бүлдіріп қойғаныңды қарашы! » – дейтін кейіп. Бала « Мен емес, өзіңсің », – деп жауап беретін. Ұялтса да, ұрысса да, жазалап, ата-анаңа бұл ұнамайды деп айтып жатса да одан еш нәрсе шықпады. Содан ата-анасы « Баламыз бұлай жасамауы үшін не істесек болады? » деген сұраққа жауап іздей бастайды. Балаға не керек? Біріншіден, ол жатарда әжесі сияқты көйлек емес, керісінше, әкесі сияқты пижама киіп жатқысы келді. Әжесі немересінің жаман әдетінен қажығаны сонша, пижама оның бұл қылығын қоюға көмектессе, бұндай шешімге қарсы еместігін жеткізді. Екіншіден, бала өзінің жеке төсегі болғанын қалайтын. Әжесі бұнымен де келісті.
Осыдан кейін анасы баласын Бруклиндегі әмбебап дүкенге ертіп апарып, сатушыға көз қысып, былай дейді: « Мына кішкентай мырза осында сауда жасауға келді ». Сатушы балақайдың өзін маңызды сезінуіне мүмкіндік бере тұрып, одан « Жас жігіт, не сатып алғыңыз келеді? » – деп сұрайды. Бала өзін ересек адамдай сезініп « Маған төсек керек » – деп маңғаздана жауап береді. Анасына ұнайтын төсекті балаға көрсете тұрып, сатушы балақайға дәл осы төсектің оған сай келетінін айтып сендіруге тырысады. Төсекті келесі күні алып келеді. Кешке әкесі жұмыстан келгенде балақай оның алдынан қуана жүгіріп шығып: « Әке, әке, жоғарыға шығып мен сатып алған төсекті көрші! » деп айқайлады. Төсекке қарап тұрып әкесі Чарльз Швабтың айтқанын еске түсіреді, сөйтіп, « баласының ісін құптап, одан мақтау сөзін аямайды ». Сосын ол « Енді сен түнде бұл төсекке « кіш » етпейтін шығарсың? » – деп сұрайды баласынан. Намысына тырысқан бала сөзінде тұрды. Өйткені бұл оның өз төсегі. Оны өзі сатып алды. Сонымен қатар, енді бұл төсекке ол нағыз ерлердей пижама киіп жатады.
Ол ересек адамдай болғысы келді және солай жасады да. Тағы бір әке – осы курстың тындаушысы, телефон инженері К.Датчман үш жасар қызына таңғы асын жегізе алмай әлек болатын еді. Ұрысу, алдау, жалыну сияқты қарапайым тәсілдерден еш пайда болмады. Содан әйелі екеуі « Қызымызға тамақты қайтсек жегіземіз? » деп ойлана бастайды. Қызының анасына ұқсағысы, өзін ересек адамдардай сезінгісі келетін. Сөйтіп, олар бір күні оны биік орындыққа отырғызып, оған таңғы ас әзірлеуге рұқсат берді. Ең жауапты сәтте, қызы ботқа араластырып жатқан кезде әкесі ас үйге бас сұғады. Балақай: « Әке қарашы, мен өзім ботқа жасап жатырмын! » деп қуана айқайлайды. Сол күні таңертең ол еш мәжбүрлеусіз күндегісінен екі есе артық ботқа жеп алды, себебі оған ботқа дайындау ұнайтын еді. Ол өзінің басқаларға қажет екенін ұқты. Осылайша, таңғы асты дайындау арқылы ол өзін көрсете білді. Уильям Уинтер бірде былай деген еді: « Адамның өзін танытуға тырысуы – оның табиғатына тән негізгі қасиет ». Іскерлік қарым-қатынас кезінде осы қағидаға неге сүйенбеске?
Қандай да бір кереметтей идея туындаған кезде оны « менікі » деп кеуде қағудың орнына неге басқаларға осы идеяны өздері ұсынуға көмектеспеске? Сонда ғана олар бұл идеяны қабылдайтын болады. Оларға бұл идеяның ұнайтынына және оны ықыластана іске асыратынына осыдан кейін күмәніңіз болмасын. Есіңізде болсын: « Алдымен адамдардың қызығушылығын туғызыңыз. Бұлай істеу қолыңыздан келсе, бүкіл әлем сізге дос болады. Қолыңыздан келмесе, жалғыз қаласыз ». Адамға ұнаудың алты амалы 1. Осылай істесеңіз, сізді әрдайым қуана қарсы алатын болады Адамдармен қалай достасуды үйрену үшін дәл осы кітапты оқудың қажеті қанша? Одан да әлемдегі ең көп досы бар тіршілік иесінен үйрене салған дұрыс емес пе? Ол кім деймісіз? Оны ертең өз есігіңіздің алдынан көре аласыз. Сіз оған жақындасаңыз, ол сізге құйрығын бұлғандатып, еркелейді. Ал тоқтап, арқасынан сипасаңыз, одан әрі қуанады, сізді жақсы көретінін барлық қимыл-әрекетімен көрсетуге тырысады. Оның бұл қылығында қандай да бір жасырын қулық жатқан жоқ. Яғни оның көксегені сізге жылжымайтын мүлікті сату, сізге сөз салу емес. Үй жануарларының ішінде аса қайыры жоғы бұл сірә, ит болса керек.
Айталық, тауық жұмыртқалайды, сиыр сүт береді, бұлбұл сайрайды. Ал иттің сізге өзінің адал ниетінен басқа берері жоқ. Оны асырайтын да осы адалдығы. Бес жасымда әкемнің елу центке кішкентай сары күшік сатып әкеліп бергені есімде. Балалық шағымның шаттығы да, қызығы да сол сары күшік болатын. Күн сайын сағат төрт жарым шамасында ол есіктің алдына шығып, жолға қарап, мені көз алмай, күтіп отыратын. Дауысымды естіп, жақындағанымды сезсе шәуілдеп, қуаныштан секіріп, ойнақтап қарсы алатын. Бес жыл бойы Типпи менің ең адал серігім болды. Содан бір күні менен он фут қана әрірек тұрған оған жай түсті. Мен бұны ешқашан ұмыта алмаймын. Типпидің өлімі менің балалық шағымның ең қайғылы кезеңі ретінде жадымда мәңгі сақталып қалды. Типпи, сен ешқашан психология туралы кітап оқған емессің. Саған оқудың да қажеті жоқ еді. Өзгелерді өзің туралы айтып, екі жылда да дос қыла алмайтыныңды, ал өздері туралы айтсаң, екі айда дос бола алатынынды білдің. Өзгелерді өзің туралы айтып, екі жылда да дос қыла алмайсың, ал өздері туралы айтсаң, екі айда дос бола аласың.
Қалай болғанда да, басқаның назарын өзіне аударуға тырысатын адамдардың өмірде бар екенін сіз де, мен де жақсы білеміз. Әрине, бүйтудің еш береке бермейтіні белгілі. Өйткені адамдар үшін сіз, сіздің мүдделеріңіз еш қызық емес. Оларды таңнан қара кешке дейін қызықтыратын бір ғана нәрсе бар, бұл – олардың өздері. Жақында Нью Йорк телефон компаниясы телефонмен сөйлесу кезінде ең көп қолданылатын сөзді анықтау мақсатында зерттеу жүргізген еді. Іштеріңіз сезіп тұрған болар, ең көп қолданылған сөз – « мен » есімдігі « Мен », « мен », « мен » телефон арқылы өрбіген 500 әңгімеде « мен » деген сөз 3990 рет қайталанған « Мен », « мен », « мен ». Топпен түскен фотосуретті көргенде, көзіңіз алдымен кімге түседі? Егер адамдарды өзіміз туралы айтып таңғалдыруға тырыссақ, біз ешқашан шынайы әрі адал дос таба алмаймыз. Нағыз дос табудың жолы бұл емес. Наполеон да бір кездері осы тәсілге жүгініп көрген. Жозефинамен соңғы кездескенде ол « Жозефина, бұл әлемде ең жолы болған адам менмін. Дәл осы сәтте арқа сүйер жалғыз адамым бар, ол – « сен » деген екен.
Алайда тарихшылар оның Жозефинаға сенгеніне күмәнмен қарайды. Венаның атақты психологі Альфред Адлер « Сіздің өмірде алар орныңыз » атты кітап жазған. Сол кітабында ол былай дейді. Жолы болмайтындар осындай ортадан шығады ». Психология туралы он шақты томды оқып тастасаңыз да, бұдан мағыналы сөзді таба алмассыз. Адлердің айтқаны соншалықты мәнді болғандықтан, мен оны курсив арқылы тағы бір рет жаза кеткенді жөн көрдім. Жолы болмайтындар осындай ортадан шығады ». Бір кездері мен Нью-Йорк университетінде ұйымдастырылған қысқа әңгімелер жазу курсына қатыстым. Дәрісті танымал жур­нал редакторы оқыды. Ол күн сайын өзінің қолынан өтіп жатқан әңгімелердің бір-екі жолын ғана қарап, автордың адамдарды жақсы көретінін немесе көрмейтінін тап басып айта алатынын жеткізген еді. Көркем шығарманы қалай шебер жазуға болатынын үйретіп отырып, көпті көрген, тәжірибелі редакторымыз бізге ақыл айтып тұрғаны үшін бізден қайта-қайта кешірім сұрайтын. Мұндай қабілет кітап жазу үшін де керек болса, адамдармен қарым-қатынас жайлы айтып жатудың өзі артық. Танымал сиқыршы Говард Терстон Бродвейге соңғы рет келгенде, онымен бір кешті бірге өткізген едім. Терстон өз заманының заңғары, сиқыршылардың патшасы болатын.
Бұл сиқыршы қырық жыл бойы әлемді шарлап, көрерменді таңғалдырып, ықыласқа бөленіп жүрді. Оның қойылымын алпыс миллиондай адам тамашалаған, табысы екі миллион долларға жеткен. Терстоннан оның жетістігінің құпиясын сұрадым. Әрине, ол бұны мектепте үйренген жоқ, өйткені кішкентай кезінде үйінен қашып кетіп, далада күн көрген екен. Жүк вагондарымен ары-бері сабылып, сабан шөптің үстінде ұйықтап, әр үйге кіріп қайыр сұрап, жол бойындағы станциялардың аттарын ежіктеп оқи жүріп сауатын ашыпты. Терстон сиқыршылық өнерді басқалардан артық білді деп ойлайсыз ба? Жоқ, ол сиқыр өнері жөнінде көптеген кітап жазылғанын және көптеген адамдардың білімі оның білімінен де артықекендігін айтты. Алайда оған басқа адамдарда кездеспейтін екі қасиет тән болатын. Біріншіден, ол көпшіліктің назарын өзіне тарта алды. Ол керемет шоумен еді. Сондай-ақ, ол адам табиғатын жақсы білді. Ол әрбір қимыл-қозғалысын, дауыс ырғағын, бет әлпетін, барлығын да алдын ала жаттықтыратындықтан, әрекеттері қас-қағым сәтте өте шығатын. Екіншіден, Терстонды адамдар шынымен қызықтыратын. Сиқыршылардың көбі көрермендерге қарап, ішінен « Мұнда қарапайым әрі аңқау жұрт жиналған екен. Мен оларды оп-оңай алдап соғам », – деп ойлайды.
Ал Терстон олай ойламайтын. Ол сахнаға шығар алдында іштей: « Бұл адамдардың менің қойылымыма келгеніне қатты ризамын. Солардың арқасында мен өзіме ұнайтын жұмысты істеп, тіршілік етуге жеткілікті табыс тауып жүрмін. Сондықтан да мен оларға қолымнан келгенше жақсы өнер көрсетуге тиіспін », – деп қайталап отыратын. Ол « Көрермендерімді жақсы көремін » деп бірнеше рет қайталамай, сахнаға шығып көрмеген. Күлкілі әрі ақымақтық сияқты көрінер. Не деп ойласаңыз да, ерік өзіңізде. Менің мақсатым – әлемдегі ең танымал сиқыршы қолданған әдісті сізге еш өзгеріссіз жеткізу. Жаңа тасжол салынуына байланысты, Пенсильвания штатындағы Солтүстік Уоррен қаласының тұрғыны Джордж Дайк отыз жыл еңбек еткен қызмет көрсету бекетінен кетуге мәжбүр болды. Зейнеткерлік өмірден жалыға бастаған ол бос уақытында ескі скрипкасын қолына алып, музыка ойнаумен шұғылданды. Өзінің қарапайымдылығы мен достық ниетінің арқасында кездестірген музыканттардың барлығымен тез тіл табысып кететін. Скрипкада айтарлықтай жақсы ойнамағанымен, осы салада өзіне көп дос тапты. Көптеген жарыстарға қатысып, кейіннен Американың шығысында тұратын кантри-музыкасы тындармандары арасында « Кинзуа окрупнен келген нашар скрипач Джордж ағай » деген атпен танылды. Бұл кезде оның жасы сексен екіде еді.
Мұндай жаста көп адамның шығармашылықпен қош айтысатынына қарамастан, ол өмірінің әр сәтінен ләззат алуға тырысты. Басқа адамдарға да көңіл беле отырып, өзі үшін жаңа өмір есігін ашты. Теодор Рузвельттің де ерекше танымал болуының құпиясы осындай болса керек. Оны тіпті үй қызметшілері де жақсы көретін. Тіпті қызметшілерінің бірі Джеймс Э.Амос « Теодор Рузвельт – қызметшілерінің қаһарманы » деген кітап та жазды. Онда Амос төмендегі оқиға жайлы әңгімелейді. Әйелім шілді ешқашан көрмеген. Рузвельт оны жақсылап тұрып түсіндіріп береді. Осыдан біраз уақыт өткеннен кейін бізге біреу телефон шалды. Тұтқаны көтерген әйеліме телефонның ар жағынан президент үйіміздің сыртында Виргиния шілі жайылып жүргенін, оны көру үшін терезеден қараса болатынын айтады. Біреулер үшін ұсақ-түйек болып көрінуі мүмкін мұндай нәрселерді президент ешқашан назардан тыс қалдырмаушы еді. Үйіміздің жанынан өтіп бара жатқанда, біз көрінбесекте, ол « Е-е-ей, Энни! » немесе « Е-е-ей, Джеймс! » деп айқайлап өтетін. Бұл оның тарапынан бізге көрсетілген достық көңіл еді ». Осыдан кейін қызметшінің бұндай адамды жақсы көрмеуі мүмкін бе? Бірде Рузвельт Ақ үйге келеді. Ол кезде президент Тафт та, оның әйелі де үйде жоқ екен.
Кезінде Ақ үйде өзіне қызмет еткен адамдармен, тіпті ас үй қызметшілерімен де аттарын атап жағалай амандасып шығуы Рузвельттің адамға деген құрметінің бір ғана көрінісі еді. Алисаның кейде қызметкерлер үшін пісіретінін, бірақ жоғарғы қабаттағылардың ондай нанды ұнатпайтыны туралы айтқанын естіген Рузвельт « Олар тамақтың жақсысын білмейді, реті келгенде президентке ескертермін », – деп ақырын жауап қайтарды. Алиса әкеліп берген жүгері нанының бір тілімін жей жүріп, жолай кезіккен бақша күтушілері мен жұмысшылармен амандаса отырып, ол кеңсеге қарай беттеді ». Жолында кезіккен адамдармен бұрын қалай сөйлессе, тура солай сөйлесті. Олар әлі күнге дейін бұл туралы есіне алады, ал қырық жылдай Рузвельттің Ақ үйдегі көмекшісі болып келген Айк Гувер президент тебіреніспен былай деп еске алады. Бір қарағанда аса маңызы жоқ көрінетін, адамдарға деген осындай жылы көзқарас Нью-Джерси штаты, Чатем қаласының тұрғыны, сауда агенті Эдвард М.Сайкске клиенттерін сақтап қалуға көмектесті. Хингемдегі дәріхана осындай клиенттердің бірі болатын. Оған келген сайын, дәріхана иесінің тапсырысын алмас бұрын, мен ондағы сатушылармен амандасып, бірнеше минут бойы хал-жағдайларын біліп сөйлесетінмін. Осы жолы да солай болды.
Алайда дәріхана иесі мұндай кішкентай дәріхананың шығындарын өтеу үшін ол енді азық-түлік дүкендері мен арзандатылған тауарлар желісіне көңіл бөлетінін айта келіп « Джонсон және Джонсонның » өнімін енді сатып алмайтынын айтып, менің ендігәрі келмеуімді өтінді. Түк түсінбеген мен бірнеше сағат бойы қалада құр босқа сандалып, ақыры дәріхана иесінен мән-жайды дұрыстап түсіндіруін сұрайын деген оймен қайтып келдім. Қайта келгеннен кейін әдеттегідей ондағы сатушыларға сәлемдесіп, дәріхана иесіне келгенімде, ол мені күлімдей қарсы алды. Оның бұрынғыдан екі есе көп тапсырыс беретінін естіген мен оған таңдана қарап, оның екі сағат ішінде шешімін өзгертуіне не әсер еткенін сұрадым. Ол минералды су сататын жігітті көрсетіп, мен кеткеннен кейін оның мен жайлы, бизнесте серіктес болуға әбден лайық адам деп мақтапты. Оның уәжімен келісіп, дәріхана иесі одан кейін менің тұрақты клиентім болып қалды. Осыдан кейін сатушы болсын, басқа болсын, басқа адамдарға көңіл бөлу ең басты қағида болуы қажет екенін әрқашан есте сақтап келемін ». Жай ғана қызығушылық таныту арқылы қол жетпестей көрінген адамдардың көңілін аударуға болатынына жеке тәжірибем арқылы да көз жеткіздім. Ол жайлы айта кетуге рұқсат етіңіздер.
Бірнеше жыл бұрын Бруклиннің Мәдениет және ғылым институтында әдеби шығарма жазу жөнінде дәріс оқып жүрген кезімде, университетке Кэтлин Норрис, Фанни Херст, Ида Тар­белл, Альберт Пэйсон Терхьюн жэне Руперт Хьюз сияқты өте танымал, бірақ ешқашан қолы тимейтін жазушыларды шақырғымыз келді. Әрқайсысының атына олардың шығармаларын тамсана оқитынымызды, табысқа жету құпиясын біліп, ақыл кеңесін алғымыз келетінін айтып хат жаздық. Әр хаттың соңына жүзден астам студент қол қойды. Біз авторларға олардың өте жұмысбасты екенін, сондықтан дәріс оқуға келе алмауы мүмкін екенін түсінетінімізді айта келе, өздері жайлы, жұмыс істеу тәсілі туралы бірнеше сұраққа жауап беруін өтіндік. Оларға бұл ұнады. Мұндай өтініш кімге ұнамас дейсіз? Сөйтіп, олар бізге көмектесу үшін алыстан ат арытып Бруклинге келді. Тура осындай тәсілмен мен Теодор Рузвельттің кезінде Қаржы министрі болған Лесли М.Шоуды, Тафттың кезінде бас прокурор болған Джордж Уикершемді, Уильям Дженнингс Брайанды, Фран­клин Рузвельтті және басқа да көптеген даңқты адамдарды шешендік өнер курсына қатысушылар алдында дәріс оқуға көндірдім. Біздің барлығымыз да мейлі қасапшы, наубайшы, патша болсын, бізді мойындап, бізді мақтан тұтатын адамдарды ұнатамыз. Мысалы, Германия кайзерін алып көрейік.
Бірінші дүниежүзілік соғыстың соңында жер бетінде одан асқан жеккөрінішті адам болмаған болар. Тіпті, бас сауғалап Голландияға қашқан кезде, өз ұлты одан теріс айналды. Оны адамдардың жек көргені сонша, қолдарына түссе, жүндей түтіп, тірідей өртеуге дайын еді. Халықтың ашу-ызасы осылай өршіп тұрған күндердің бірінде кішкентай бір бала оны сыйлайтынын, мақтан тұтатынын айтып, ағынан жарылып хат жолдайды. Хатында ол басқалардың қатты жек көргеніне қарамастан, Вильгельмді өзінің императоры ретінде мәңгі сыйлап өтетінін айтады. Хаттың кайзерге әсер еткені сонша, ол балақайды кездесуге шақырады. Баламен бірге анасы да келеді, кейін кайзер оған үйленеді. Демек, адаммен тіл табысып, оған әсер ету үшін балаға қарым-қатынас өнері туралы кітап оқудың қажеті болған жоқ. Кайзердің жүрегін жібіте білген бала өз түйсігіне жүгінді. Дос тапқыңыз келсе, уақытыңыз бен күш жігеріңізді аямай адамдарға риясыз қызмет етіңіз. Әлі Уэльс ханзадасы болып тұрған кезінде Виндзор герцогі Оңтүстік Америка елдеріне саяхаттар алдында адамдармен сол елдің тілінде сөйлесе алу үшін көп уақыт бойы испан тілін үйренеді. Оңтүстік америкалықтар сол үшін оны қатты жақсы көрді. Көп жылдан бері достарым мен жақындарымның туған күндерін жазып алып жүргенмін.
Ол үшін не істедім деп ойлайсыз? Сосын оның қашан туғанын сұрап аламында, ұмытып қалмас үшін ішімнен « қарашаның жиырма төрті, қарашаның жиырма төрті » деп қайталап жүремін. Сөйтіп, оның көңілі басқаға ауа қалған сәтте байқатпай қағазға түртіп аламын. Кейін арнайы туған күн дәптеріне көшіремін. Жаңа жыл келісімен бұл күндерді көзге түсердей етіп күнтізбеге көшіріп шығамын. Сөйтіп, туған күні болған досыма хат немесе жеделхат жолдаймын. Осының арқасында достарымның туған күнін білетін, бәрімен де байланысып тұратын жалғыз адам мен болдым. Дос болғымыз келсе, адамдармен оларға кереметтей әсер ететін көтеріңкі көңіл күймен амандаса білуіміз керек. Біреу міреу телефон соға қалса, осы айтылғандарды естен шығармаңыз. Осы қағиданы ұстанатын көптеген компаниялар телефон операторларын адамдармен жылы қарым-қатынас орната білуге үйретеді. Нәтижесінде, теле­фон соғушы адамда компания оларды құрметтейді деген пікір қалыптасады. Олай болса, телефон қоңырауына жауап бергенде осы жайды ұмытпағанымыз жөн. Басқаларға деген шынайы көңіл айналаңызбен достастырып қана қоймайды, сондай-ақ, клиенттеріңіздің сіздің компанияға деген құрметінің өсе түсуіне де әсер етеді. Нью-Йорктегі Солтүстік Америка Ұлттық банкі журналының кезекті санында Мэдлин Розедейл деген салымшының төмендегі хаты жарық көрді.
Олардың барлығыда сондай сыпайы, тәрбиелі және әрдайым көмектесуге дайын тұрады. Ұзын-сонар кезектен кейін операторлардың сізді күлімсірей қарсы алуын көру қаншалықты қуаныш десеңізші! Былтыр анам бес ай бойы ауруханада жатты. Бұл кезде маған көбіне оператор Мари Петручелло қызмет керсеткен болатын. Жұмысының қауырттығына қарамастан, ол анамның жағдайын үнемі сұрап, біліп тұрды ». Бұдан кейін Розедейл ханымның бұл банктің тұрақты клиенті болып қалатынына еш күмән болмаса керек. Нью-Йорктегі ірі банктердің бірінің қызметкері Чарльз Р.Уолтерске бір корпорация туралы құпия есеп дайындауға тапсырма беріледі. Оған қажетті мәлімет бір ғана адамда бар еді. Мұны білетін Уолтерс сол адаммен кездесуге бел байлайды. Ол ірі өндірістік компанияның президенті болатын. Уолтерс президенттің кабинетіне кіргенде хатшы әйел есіктен бас сұғып, президентке оған арналған марканың жоқ екенін айтады. Уолтерс келген шаруасын айтып, президенттен өзіне керек мәліметтерді сұрай бастайды. Президент екіұшты, жүрдім-бардым жауап береді. Оның сөйлескісі келмегендігі айдан анық еді, сондықтан Уолтерс қысқа әрі мағынасыз бұл әңгімені ары қарай созғысы келмейді. Осы жағдайды курс тыңдаушыларына айтып отырып, Уолтерс былай деген еді. Кенет президенттің пошта маркалары туралы, он екі жасар ұлы туралы айтқандары есіме түсті.
Банктің шетелге жауапты бөлімі әр елден, алты құрлық пен мұхиттарды асып келген хаттардағы пошта маркаларын алып жинап жататынын да есіме алдым. Ертесіне банк президентіне келіп, оның ұлына арналған бірнеше марка бар екендігін айттым. Мені қалай қабылдады деп ойлайсыздар? Қателеспедіңіз, салтанатпен! Конгреске сайланса да ол менің қолымды осылайша қыспас еді. Оның жүзінен керемет жылу мен жайдарылық сезіліп тұрды. Ол маркаларға зер сала қарап « Міне, мынау Джорджға ұнауы тиіс, ал мынаны қараңызшы, бұл деген қазына ғой! » деп балаша қуанған еді. Біз жарты сағат бойы оның баласының суреттерін қарадық, маркалар жайлы әңгіме-дүкен құрдық. Сосын ол, мен сұрамасам да, бақандай бір сағат уақытын бөліп, керекті мәліметтерді тәптіштеп айтып берді. Өзінің білетіндерін айтып қана қоймады, кейбір мәліметтерді қызметкерлерінен сұрап та берді. Бірнеше әріптесіне телефон соқты. Сөйтіп, маған керекті сандарды, деректерді, хаттар мен баяндамаларды тауып берді. Тілшілер тілімен айтқанда осы­лайша мен сенсацияға қол жеткіздім. Тағы бір мысал келтірейін. Филадельфия тұрғыны Кнафл мырза бірнеше жылдан бері ірі дүкендер желісімен көмір жеткізу туралы шарт жасай алмай жүреді.
Алайда бұл компания көмірді қала сыртындағы дилерлерден сатып алады, әдейі ерегескендей, оны Кнафлдың есігінің алдынан тасуын жалғастыра береді. Әбден ашуланған Кнафл курстың кезекті бір дәрісінде сөз алып, бұл дүкендер желісінің халыққа залал алып келетінін айтып шағымданды. Бұл компанияның неге өзімен шарт жасаспайтынын түсіне алмайды. Оның айтқандарын тыңдаған соң, мен оған басқа тәсілді байқап көруді ұсындым. Қысқасы, мынадай. Курсқа келушілер « Дүкендер желісінің кеңінен таралуы халыққа пайдалы ма, әлде зиянды ма? » деген тақырыпта пікірталас ұйымдастырады. Менің ұсынысым бойынша, Кнафл жағдайға басқа қырынан қарап, осы дүкендерді қорғауы керек еді. Сосын ол өзі жек көретін компания басшысына барып: « Сізге көмір сатып алу жөнінде ұсыныспен келіп тұрған жоқпын. Керісінше, маған сіздің көмегіңіз керек еді », – дей келе, оған алдағы пікірталас жөнінде әңгімелеп береді. Сөз соңында « Сізден көмек сұрап келуімнің себебі, бұл туралы сізден артық білетін адам сірә жоқ болар. Бұл пікірталаста ұтып шыққым келетіндіктен, кез келген көмегіңіз үшін сізге ерекше алғыс айтар едім », – дейді. Әңгіменің жалғасын Кнафл мырзаның өзіне берейін. Тек осыдан кейін ғана ол мені қабылдауға келісті.
Өтінішімді тыңдап болғаннан кейін, ол отыруымды сұрап, менімен дәл бір сағат қырық жеті минут әңгімелесті. Сондай-ақ, дүкендер желісі туралы кітап жазған тағы бір директорды шақырып келді. Ұлттық дүкендер желісі қауымдастығына хат жазып, осы тақырып бойынша пікірталастардың көшірмесін алғызды. Ол дүкендер желісінің адамзатқа өлшеусіз пайда әкелетініне кәміл сенетін еді және көптеген елді мекендерде атқарып жатқан қызметін мақтан ететін. Бұл жайлы айтқан кезде оның көздерінің оттай жанып тұрғанын байқау қиын емес. Шынымды айтсам, ол бұрын түсіме де кірмеген көптеген дүниелерге көзімді ашты. Осылайша, ол менің көзқарасымды толығымен өзгертті. Кетуге жиналғанда мені есікке дейін шығарып салған ол, иығыма қолын салып тұрып, маған жеңіс тіледі және пкірталас аяқталған соң оның қалай өткенін, менің тапсырманы қалай орындағанымды әңгімелеп беруімді сұрады. Ол сөзін « Көктемнің соңына қарай келіп кетіңізші, көмірге тапсырыс бергім келеді », – деп аяқтады. Бұл мен үшін таңғаларлық жағдай еді. Көмір туралы еш сөз қозғалмаса да, ол менің клиентім болғысы келетінін айтып отыр. Осылайша, небәрі екі сағаттың ішінде мен оның мәселелеріне шынайы қызығушылық таныта отырып, он жылдан артық уақыт ұмтылған жетістікке жете алдым ».
Алайда бұл біз үшін жаңалық емес, Кнафл мырза өте ертеде, біздің жыл санауымыздан жүз жыл бұрын Римнің атақты ақыны Публий Сир былай деген болатын. Адамдық қарым-қатынас жайлы басқа да қағидаларда айтып өткеніміздей, адамдарға көңіл бөлу де шынайы болуы керек. Яғни, ол қызығушылық білдірген адамға ғана емес, қызығушылық туғызған адам үшін де пайдалы болуы керек. Ол жол үстіндегі екі жақты қозғалыс сияқты, екі жақта қажетіне қол жеткізеді. Нью-Йорк штатына қарасты Лоң-Айленд қаласында ұйымдастырылған курсымыздың тыңдаушысы Мартин Гинзберг жай бір медбикенің өзіне деген көңілі өміріне қалай әсер еткенін айтып берді. Алғыс айту күні болатын. Келесі күні күрделі ортопедиялық операция жасалуы керек болғандықтан, қалалық аурухананың әлеуметтік көмек бөлімінде жаттым. Жас болсам да, жазылғанға дейін қаншама ай бойы аурудан қиналатынымды білдім. Әкем ол кезде дүние салған. Анам екеуміз әлеуметтік көмекке сүйеніп, кішкентай пәтерде өмір сүретінбіз. Операция болатын күні анам келе алмады. Уақыт өткен сайын мені жалғыздық пен қорқыныш сезімі жаулап алды. Анамның мені уайымдап, Алғыс айту күнін атап өтерлік ақшасы да жоқ, үйде жападан жалғыз отырғанын сезіп жатырмын.
Көзім жасқа толып, басқаларға жылағанымды көрсетпес үшін басымды жастықпен жауып алдым. Үн шығармағаныммен, өкси жылағаннан сай-сүйегім сырқырап кетті. Менің бұл жағдайымды байқаған медбике қасыма келіп отырды да, бетіме басып жатқан жастықты алып, көз жасымды сүрте бастады. Сүртіп болған соң, сол күні кезекші екенін, отбасынан алыс жалғызсырап отырғанын айтып « Менімен бірге тамақтануға қалай қарайсың? » деп сұрады. Менің жауап бергенімді күтпестен, күркетауық еті, картоп пюресі, мүкжидек тұздығы және балмұздақ салынған екі үлкен табақ алып келді. Әңгіме айтып, қорқынышымды сейілтуге тырысты. Жұмысының кешкі төртте аяқталғанына қарамастан, түнгі он бірге дейін менімен ойын ойнады, әңгімелесті, сөйтіп мен ұйқыға кеткенше жанымда болды. Содан бері қаншама Алғыс айту күнін атап өттік, алайда қорқыныш пен жалғыздыққа толы болған сол бір күн және оларды шыдамдылықпен жеңіп шығуға көмектескен бөтен адамның осы бір мейірімі мен жылылығын есіме алмаған кезім болған емес ». Олай болса, адамдарға ұнағыңыз келсе, нағыз достыққа қол жеткізгіңіз келсе, басқаларға көмектесе отырып, өзіңізге де көмектескіңіз келсе, төмендегі қағиданы жадыңызда сақтаңыз.
Ұнамды әсер қалдыруға көмектесетін қарапайым амал Нью-Йорктегі бір түскі асқа шақырылғандардың арасынан жуықта көп мұраға ие болып, қонақтарға ерекше әсер қалдыруға тырысқан әйелді көрдім. Гауһар мен інжуге, қымбат құндызға көп ақша жұмсағаны байқалып тұрды. Алайда оның түрінен өзімшілдік пен менмендікті көру қиын емес еді. Ол барлығына жақсы таныс « Үстіндегі киімінен адамның бет әлпеті маңызды » деген қарапайым ережені түсінбепті. Чарльз Шваб бір сөзінде жай ғана жымиғанының өзі милли­он доллар тұратынын айтқан болатын. Швабтың барлық мінез-құлқы, шуақ шашар тұла бойы мен адамға ұнай білу қасиеті оның жетістігінің негізгі кілті болды. Өзіне тән осындай ерекше қасиеттерінің бірі – оның адамды еріксіз баурап алар жымиысы еді. Адамның сөзіне қарағанда іс-әрекеті басқаларға көбірек әсер етеді, ал мейірлене жымиғаны « Сен маған ұнайсың. Сенің арқаңда мен бақыттымын. Сені көргеніме қуаныштымын » деген сөздерді үнсіз жеткізіп тұрады. Бұл айтылғандардың айқын дәлелі ретінде тағы да иттердің қылығын еске түсірейік. Олар сізді көргенде қуанатыны сонша, төбесі көкке жеткендей болады. Бұны көрген сіз де шаттыққа бөленесіз. Баланың шат күлкісі жайлы да солай деуге болады.
Дәрігерге қаралу үшін ұзын-сонар кезекте, өздерін шақыруды тағатсыздана күтіп отырған түксиген түрлерді көріп пе едіңіз? Мис­сури штатындағы Рэйтаун қаласының ветеринары көктемнің бір шуақты күнінде болған оқиғаны айтып берген еді. Олар бір-бірімен сөйлеспеді. Әрқайсысы осы кезекте өткізген уақыттарында атқарып тастауға болатын, сіресіп тұрған қыруар жұмысын ойлап, бас қатырып отырды. Алты-жеті адам қалған кезде кабинетке он айлық баласын көтеріп, күшігін ерткен бір әйел кірді. Қызық болғанда, ол ұзақ күткені үшін ызадан жарылардай болып отырған бір ер адамның жанына жайғасты. Сол кезде сәби тек өздеріне ғана тән риясыз күлкісімен әлгі адамға қарайды. Бұл адам не істеді дейсіз ғой? Ол да сәбиге мейірлене қарады. Сосын ол әйелмен оның балалары мен немерелері туралы әңгімелесе бастады, кешікпей олардың әңгімесіне кабинетте отырғандардың барлығы қосылып кетті. Осылайша өлі тыныштық пен көңілсіздік бір сәтте ғайып болды ». Алдамшы күлкі дегіңіз келе ме? Күлкі ешкімді алдамайды. Біз күлкінің жасанды болатынын білеміз, біздің ашуымызды туғызатын да осы жасанды күлкі. Ал менің айтып отырғаным – шынайы, адамдарға бақыт сыйлайтын күлкі. Мичиган университетінің психологі, профессор Джеймс В.Мак­Коннелл күлкі жайлы өз ойымен бөліскен еді.
Олардың саудада да жолы болады. Түксиген бетке қарағанда, күлкі адам жайлы көбірек мәлімет береді. Жаза емес, мақтаудың тиімді тәсіл деп аталуының себебі міне, осында ». Нью-Йорктегі үлкен супермаркеттің кадр бөлімінің басқарушысы маған өзінің тымырайған философия докторын емес, бастауыш мектепті бітірмесе де, сүйкімді күлкісі бар қызды жұмысқа бірінші қабылдайтынын айтқан еді. Сырт көзге байқалмаса да, шынайы күлу немесе жай ғана жымиюдың өзі адамға қатты әсер етеді. АҚШ-тағы телефон компаниялары қызметтері мен тауарларын телефон арқылы сататын қызметкерлерге арнап « телефон құдіреті » деп аталатын ереже қабылдады. Бұл ереже бойынша, телефонмен сөйлескен кезде адам жымиып тұруы керек. Телефонның арғы бетіндегі адам жымиысыңызды дауысыңыз арқылы аңғара алады. Огайо штатының Цинциннати қаласында орналасқан компаниялардың бірінің компьютер бөлімінің бастығы сирек кездесетін жұмысты атқаруға лайық адамды қалай тапқанын айтып бергені есімде. Ақырында, Пердью университетін бітіріп жатқан білікті бір жас жігітті тапқандай болдым. Онымен телефон арқылы бірнеше рет сөйлескеннен кейін оған менің компаниямнан да үлкен, танымал бірнеше компанияның ұсыныс жасағанын білдім. Сондықтан да ол менің ұсынысымды қабыл алған кезде, төбем көкке жеткендей болды. Ол жұмысқа кіріскен соң одан неліктен менің компаниямды тандағанын сұрадым.
Сәл үнсіздіктен кейін ол маған былай деп жауап берді: « Басқа компаниялардың менеджерлері телефонмен сөйлескенде, олардың тарапынан еш жылылық байқамадым. Бұл маған өзімнің олар үшін жай бір бизнес операция екендігімді ұғындырғандай болды. Ал сіздің дауысыңыздан мен өзімнің сізге шынымен де қажет екенімді байқадым, компанияңыздың бір бөлшегіне айналғанымды сіз шынымен-ақ қаладыңыз ». Американың ірі каучук компанияларының бірінде директорлар кеңесінің төрағасы болып отырған адам өзі қалаған жұмысын көңілді жүріп атқармаған жанның жетістікке сирек жететінін байқағанын айтып еді. Өз саласының көшбасшысы деуге боларлық бұл адам « арман-мақсатына тек ауыр бейнет арқылы ғана қол жеткізуге болады » деген ертеден келе жатқан қате ұғымға онша сене бермейтін көрінеді. Еңбек етуді тек бейнеттену деп түсінетін, көңіл-хошы жоқ адамдардың қандай жағдайда болғанын да көрдім. Олар үшін бизнес қызығын жоғалтты. Ақырында жұмсаған күші далаға кетті ». Адамдар сізді қуанышпен қарсы алсын десеңіз, оларды көргеніңізге қуанышты екеніңізді сіз де үнемі білдіріп отырыңыз. Бір топ іскер адамнан апта бойы кездескен жандардың барлығына күлімсірей қарап, сынақ нәтижесін курсқа келіп ай­тып беруін өтіндім. Қалай болды деп ойлайсыз? Көрейік.
НьюЙорк биржасының маклері Уильям Б.Штейнхардтың хатын алдым Штейнхардт тап болған жағдайды ерекше деуге келмес, өйткені бұл жағдайды көптеген адам күн сайын бастан өткеріп жатады. Қысқасы, мені мінезі жаман адам деуге болады. Сіз бізге күліп жүріңдер деп тапсырма берген соң, мен « күліп жүруді осы аптадан бастаймын » деп алдыма мақсат қойдым. Келесі күні таңертең шашымды тарап тұрып, айнадағы түксиген түріме қарап, өзіме былай дедім: « Билл, бүгін сенің томсырайған түріңнен арылатын күнің. Және бұл істі дәл қазір бастайсың ». Таңғы асқа отырған кезде әйеліме « Қайырлы таң, жаным! » – деп сәлем беріп, оған күлімсірей қарадым. Сіз әйелімнің таң қалуы мүмкін екенін ескерткен болатынсыз. Алайда жағдайды жете бағаламапсыз. Бұл сөздер әйелімді есеңгіретіп тастады десем де болады. Таңғалғаны сонша, тіпті не деп жауап қайтарарын да білмей, маған жалтаңдап қарай берді. Мен оған бұдан былай бұл жағдай әдетке айналатынын ескерттім және күнде таңертең әйеліммен осылайша сәлемдесетін болдым. Осылайша, жылы шырай танытып, айналасы екі-ақ айдың ішінде отбасыма қуаныш сыйладым. Жұмысқа кетіп бара жатып көп пәтерлі үйіміздің лифт операторына күлімсіреп « Қайырлы таң » деп амандасамын.
Швейцарға да жымия қараймын. Метрода жолақысын алатын кассир қызға күлімсіреп амандасамын. Биржаға келген кезде бұрын менің күліп жүргенімді ешқашан көрмеген адамдарды таңғалдырып, күлімдеп сәлем беремін. Көп ұзамай мен айналамдағылардың да маған жымиып қарай бастағанын байқадым. Егер кімде-кім маған шағым айтып немесе реніш білдіріп келер болса, мен оларды күлімсірей қарсы аламын. Оларды тыңдап отырғанда да күлімсіреп отырамын, ал бұл даулы мәселелерді шешуде маған жақсы көмектеседі. Осы күлкінің, осындай көңіл күйдің маған көп кіріс әкеліп жатқанына еш күмәнім жоқ. Бір кабинетте екі брокер болып отырамыз. Мінезімде болып жатқан өзгерістерге қанаттанғаным сондай, бірде мен оған адамдармен қарым-қатынас өнерінде ашқан жаңалықтарымды айтып бердім. Ал ол кабинет бірге пайдалану жөнінде сөйлесуге алғаш келген кезде мені өте қазымыр жан екен деп ойлапты, тек жуықта ғана ол ойынан айнығанын әңгімелеп берді. Күліп жүру маған расымен де жарасатынын да ескертуді ұмытпады. Сондай-ақ, мен адамдарға сын айтуды да тоқтаттым. Ұрысқаннан гөрі мақтау сөздерді көп айтатын болдым. Өзімнің нені қалайтынымды мүлдем еске алмаймын, есесіне басқалардың ойын түсінуге тырысамын. Осының барлығы өмірімді түбегейлі өзгертті десем, артық айтқаным емес.
Енді мен мүлдем басқа адаммын, енді мен бұрынғыдан бақытты, бұрынғыдан баймын, ал бұл адам үшін ең басты нәрсе, бұл – нағыз құндылық ». Күліп жүргіңіз келмей ме? Ондай жағдайда не істеуге болады? Ең алдымен күлімсіреуге тырысып көріңіз. Жалғыз болсаңыз, ысқырыңыз немесе ән айтыңыз. Өзіңізді бақыттымын деп елестетіңіз, сол кезде шынымен де бақытты екеніңізді сезіне бастайсыз. Танымал психолог, философ Уильям Джеймс былай дейді. Іс-әрекетімізді тікелей бақылауда ұстау арқылы, еркімізге бағына бермейтін көңіл күйді де реттей бастаймыз ». Олай болса, көңіл күйді көтерудің тиімді амалы – көңіл-қошымыз жоқ болса да, бәрі жақсы адамдай, өзімізді көңілді сезінуге мәжбүрлеу. Адамдардың барлығы бақытты болуға ұмтылады. Ал сол бақытты табудың ең сенімді жалғыз ғана жолы бар. Ол – ойыңды басқара білу. Бақыт сыртқы жағдайға байланысты емес. Ол адамның ішкі жан-дүниесіне, сезіміне байланысты. Сізді байлығыңыз да, мансабыңыз да, қайда жүргеніңіз де бақытты ете алмайды. Тек ойыңыз ғана сіздің бақытты болуыңызға немесе болмауыңызға тікелей әсер етеді. Мысалы, екі адам бір жерде және бірдей іспен айналысады делік. Олардың жалақысы да, қоғамдағы орны да бірдей.
Соған қарамастан, олардың бірі екіншісіне қарағанда бақыттырақ. Неліктен? Оның себебі – олардың ойы мен көзқарасы әртүрлі. Нью-Йоркте, Чикагода немесе Лос-Анджелесте қаншама бақытсыз адамды көруге болатын болса, адам төзгісіз тропиктік ыстықта қарапайым құрал-саймандарына сүйеніп жан бағып жүргеніне қарамастан, өздерін сондай бақытты сезінетін сіңірі шыққан кедей шаруалар да аз емес. Бұл керемет сөздің авторы – Шек­спир. Эйб Линкольн « Адамдар өздерін қаншалықты бақытты сезінсе, соншалықты ғана бақытты бола алады » деген екен. Оның айтқаны рас. Оның бұл айтқанының дұрыстығына мен Нью-Йорктеігі Лоң-Айленд теміржол бекетінің жанынан өтіп бара жатып көз жеткіздім. Тура менің алдымда таяққа, балдаққа сүйенген отыз-қырық мүгедек бала асқан қажырлылықпен сатымен көтеріліп келе жатты. Бір баланы көтеріп алған. Жағдайларына қарамастан, олардың көңілді де қуанышқа толы жүздеріне қарап қайран қалдым. Бұл жайлы олардың жанындағы ер адамнан сұрағанымда, ол « Иә, өмір бойы мүгедек болып қалғанын білген бала алғашында қатты күйзеледі, күйзелістен арылғаннан кейін, тағдырына мойынсынып, басқа аяқ-қолы сау балалардай бақытты күй кешеді » деп жауап берген болатын. Осы балалардың алдында бас киімімді шешіп, тағзым еткім келді сол кезде.
Бұл жағдайдан мен үлкен сабақ алдым және оны ешқашан ұмытпақ емеспін. Жабық бөлмеде бір өзің ғана отыру адамды жалғызсыратып қана қоймайды, сондай-ақ ол компанияның басқа қызметкерлерімен қоян-қолтық араласып, бірлесе жұмыс істеу мүмкіндігінен де айырады. Мексикалық Мария Гонсалес ханым тура осындай жағдайды бастан өткізді. Ол бір бөлмеде иін тіресіп әңгімелесіп, көңілді отыратын әріптестеріне қызыға қарайтын. Жұмысқа тұрған алғашқы аптада дәлізден өтіп бара жатып олар жаққа қарамауға тырысатын. Бірнеше апта өткенде ол: « Мария, бұл әйелдер саған өзі келеді деп күтпе. Шығып, өзің барып жолық олармен », – деп өзін қайрайды. Келесі жолы кулерге су алуға барғанда кездескен адамдардың бәріне күлімдей қарап: « Жағдайыңыз қалай? » деп сұрайды. Жауап көп күттірмейді. Басқалар да онымен күліп амандасып, әлем өзгеріп сала бергендей болады, жұмыс та басқа мәнге ие болады. Кешікпей ол таныс тауып, тіпті кейбірімен дос та болып кетеді. Жұмысы да бұрынғыдан қызықтырақ бола түседі. Төменде берілген Элберт Хаббардтың даналық сөзін зер салып оқып көріңіз. Алайда оны өмірде пайдаланбасаңыз, құр оқудан еш пайда жоқ. Таза ауадан, күн шуағынан нәр алыңыз.
Достарыңызды күлімсірей қарсы алып, олардың қолын шынайылықпен қысыңыз. Түсінбей қалар деп қорықпаңыз, ал дұшпандарыңыз жайлы ойлап бір минутыңызды да сарп етпеңіз. Бастаған ісіңізді соңына дейін қалай жеткізуге болатыны жайлы ойланыңыз. Тек сонда ғана бағытыңыздан ауытқымай, діттеген мақсатыңызды бетке ұстайтын боласыз. Санаңызда тек қол жеткізгіңіз келетін маңызды да мақтанарлық істеріңіз болсын. Уақыт өте келе мақсатыңыздың орындалуына қажетті барлық мүмкіндікке қол жеткізгеніңізді байқайсыз. Өзіңізге қажетті қалыпты сақтаңыз, жігерлі, ашық және көңілді болыңыз. Болашақта өзіңіздің қандай адам болғыңыз келетінін көзіңізге елестетіңіз. Сіздің арманыңыздағы адам күндердің бір күнінде нақты адамға айналады. Ой – шексіз құдіретке ие. Сондықтан өзіңізге дұрыс көңіл күй сыйлаңыз, ашық-жарқын жүріңіз. Барлық нәрсе қалау арқылы іске асады, әр шынайы тілектің іске асатын күні болады. Жүрегіміз нені қаласа, біз соған қол жеткіземіз. Олай болса, басыңызды тік ұстап, кеудеңізді кере тыныстаңыз ». Көп жасаған көнекөз қытайларды нағыз дана адамдар деуге болады. Олардың керемет бір мақалы бар. Осы мақалды әр адам көзіне бірден түсетін жерге жазып қойғаны абзал. Жылы жымию – жан дүниеңіздің кілті. Өзгелерге қуанышты күлкіңізді сыйлау арқылы маңайыңыздағы адамдарды шуаққа бөлейсіз.
Басқалардың түюлі қабақтары мен тұнжыраған түрлерін ғана көріп жүрген адамдар үшін сіздің күлкіңіз бұлт арасынан шыққан күнмен тең. Әсіресе, бастығы, клиенттері, мұғалімдері немесе балалары тарапынан мейірім таппай жүргендерге өздеріне арналған жылы күлкі әлі де үміттің бар екенінен және қуанатын сәттің жақындағанынан хабар береді. Бірнеше жыл бұрын Нью-Йорктегі әмбебап дүкендердің бірі мерекелік акциялар кезінде қызметкерлердің тыным таппай жұмыс істейтінін клиенттеріне түсіндіру үшін төмендегі қағидаларды қағазға жазып, қабырғаға жапсырып қойыпты. Мереке кезінде күліп жүрудің маңызы Күлкіні сатып алмайсыз, бірақ оның құны жоғары. Күлкі сыйлаған адам төңірегін байытады, бірақ өзі кедей болып қалмайды. Күлкі бір сәттік болғанымен, ешқашан ұмытылмайды. Ең бай адамның өзі күлкісіз өмір сүре алмайтыны сияқты, күліп жүретін адамның кедей болғаны жоқ. Күлкі үйге бақыт әкеліп, іскерлік қарым-қатынасқа жылылық сыйлайды, ал достықты шыңдай түседі. Күлкі – шаршағанға демалыс, қайғырғанға шуақ, ауырғанға шипа болатын табиғаттың ең басты байлығы. Бірақ оны сатып ала алмайсыз, қарызға бере алмайсыз, оны ұрлап та ала алмайсыз, оған тек шынайы сыйласа ғана қол жеткізесіз.
Мерекелік акциялар кезіндегі қарбаласта сатып алушылардың көптігінен шаршаған сатушылардың бірі сізге күлімсіреп жауап беруге шамасы келмесе, сізден оған жылы шырай танытуыңызды өтінеміз. Өйткені берері қалмаған адам ғана күлкіні қажет етеді. Бұлай істемесеңіз, қиындыққа тап боласыз 1898 жылы Нью-Йорк штатының Рокленд қаласында қайғылы оқиға болды Бір отбасының кішкентай баласы шетінеп, көршілері жаназаға дайындалып жатқан Джим Фарли аттарды жегуге атқораға кеткен. Күн суып, қар түскен кез, қытымыр аяз сай сүйегіңнен өтеді. Бірнеше күн бойы қамалып, әбден ширығып тұрған аттар суаруға апара жатқанда ойнақтап, көкке шапшиды. Сол кезде Джим аттан құлап мерт болады. Осылайша, Стони-Пойнт елді мекенінде бір аптада екі адам қатар жерленген болатын. Джим Фарлиден әйелі мен үш ұлына мұра ретінде сақтандыру қорындағы үш жүз доллар ғана қалады. Отбасын кедейліктен құтқару үшін ұлдардың үлкені, он жасар Джим кірпіш зауытына жұмысқа орналасып, қалыптарға құм салып, кірпіштерді кептірумен айналысты. Жұмыстан қолы босамайтын Джим білім ала алмады. Бірақ адамдардың тілін таба білетін елгезектігінің арқасында ол саясатпен айналысты. Уақыт өте адамдардың аттарын есте сақтау қабілеті дами түсті.
Ол мектептің қандай болатынын да білмеді, соған қарамастан, қырық алты жасқа дейін ол төрт бірдей университеттің дипломын алып, Демократиялық партия Ұлттық комитетінің төрағасы, Аме­рика Құрама Штаттарының бас почтмейстері лауазымына сайланды. Бірде мен Джим Фарлиден оның жетістігінің құпиясы неде екендігін сұрағанымда, ол « Табанды еңбек! » деп жауап берген болатын. Сонда ол менен оның жетістігінің негізгі себебі туралы не ойлайтынымды сұрады. Олай емес! », – деді ол – « Мен елу мың адамның атын жатқа айтып бере аламын ». Бұған еш күмәніңіз болмасын. Осындай қабілеттің арқасында, Фарли 1932 жылы Рузвельттің сайлау компаниясын басқарып, Франклин Д.Рузвельттің Ақ үйдің есігін ашуға көмектескен бола­тын. Гипс өндірісінің өкілі қызметін атқарып жүргенде және Стони-Пойнт қаласы әкімшілігінде хатшы болып тұрған кезде-ақ Джим Фарли адамдардың атын есте сақтаудың өзіндік жүйесін жасап шығарды. Басында бұл жүйе өте қарапайым болатын. Кіммен танысса да, Джим ол адамның толық аты-жөні, отбасы, атқаратын кәсібі мен саяси көзқарасы және т.б туралы сұрап біліп алатын.
Осы мәліметтің барлығын ол сурет ретінде жадында сақтап, келесі кездескенде, тіпті бұл кездесу бір жылдан кейін болса да, ол адамның қолын қысып тұрып, оның отбасы, бала-шағасы, бақшасында өсіп тұрған жалбызға дейін сұрап шығатын. Олай болса, оның достарының көптігіне таңғалудың еш себебі жоқ. Рузвельт президент сайлауына түсер алдында Джим Фарли бірнеше ай бойы тәулігіне жүздеген хат жазып, батыс және солтүстік батыс штаттарына таратады. Кейін он тоғыз күннің ішінде кейде ат арбамен, кейде пойызбен, кейде автокөлікпен, кейде қайықпен жиырма штатты аралап, жиырма мың миль жол жүріп өтеді. Ол қалаларды аралап, таңғы, түскі, кешкі ас мезгілінде керекті адамдарымен кездесіп, « жүрекжарды » әңгімесін айтатын, сөйтіп, қайта жолға шығатын. Жұмысына қайтып оралысымен, Фарли өзі барған қалалардағы бір-бір адамға хат жазып, одан өзі кездесіп әңгімелескен барлық адамның аты-жөнін жазып беруін өтінеді. Тізімдегі бірнеше мың адам Джим Фарлидің өзінен хат алғандарына риза болатын еді. Ол хатгар « Құрметті Билл! » немесе « Құрметті Джейн! » деп басталып, әр хаттың соңында « Джим » деп міндетті түрде қол қойылатын.
Джим Фарли кез келген адам үшін басқалардан гөрі өз есімі әлдеқайда қызығырақ екенін ерте білген болатын. Бір адамның атын есіңізде сақтап, оны қиындықсыз айта алсаңыз, ол адам үшін үлкен қуаныш сыйлар едіңіз. Ал ол адамның атын ұмытып қалсаңыз немесе қате айтсаңыз, сол адамның алдында ыңғайсыз жағдайда қаласыз. Мысалы, бірде мен Парижде шешендік өнер бойынша курс ұйымдастырып, ақпаратпен бөлісу үшін осында өмір сүретін барлық америкалықтарға хат жолдаған болатынмын. Өкінішке қарай, ағылшынша жақсы білмейтін француз хатшы қыздар адамдардың атын қате жазыпты. Соның кесірінен, Париждегі Американың ірі бір банкінің басшысы есімін қате жазғанымыз үшін реніш білдіріп хат жолдаған болатын. Кейде айтылуы қиын аттарды есте сақтай алмай жатамыз. Оны қайталап айтып үйренудің орнына, көп адам оған мән бермейді немесе лақап атымен атағанды жөн көреді. Сид Леви біраз уақыт бұрын Никодим Паподулос деген адамға хабарласпақ болады. Адамдардың көбі оны жай ғана « Ник » деп шақыратын Леви бұл жайлы былай деген еді. Ал сәлемдескен кезде « Қайырлы күн, Никодим Паподулос мырза! » – деп, оның атын толық айтып шықтым. Сондағы оның таңданысын көрсеңіз ғой, бірнеше минут бойы ол еш жауап қатпады.
Ақыры ол « Леви, осы елде өмір сүрген он бес жыл ішінде ешкім де мені өз атыммен атап көрмеген еді », – деп тебірене жауап берген болатын. Ал Эндрю Карнегидің жетістігінің құпиясын қалай түсіндіруге болады? Оны « болаттың патшасы » деп атағанымен, болат өндіру туралы ол айтарлықтай көп білмеді. Керісінше, оның қарамағында болат өндіру жөнінен одан әлдеқайда көп білетін жүздеген адам жұмыс істейтін. Алайда ол адамдармен қалай жұмыс істеу керектігін білетін, тек осы ерекшелігі ғана оның байлыққа кенелуіне жол ашты. Эндрю жас кезінен бастап ұйымдастыру және көшбасшылық қабілетімен көзге түсе білді. Он жасында ол адамдардың өз есімі олар үшін қаншалықты маңызды екенін түсініп, көзі жеткен бұл ақиқатты айналасындағылардың сеніміне кіру үшін ұтымды пайдалана алды. Шотландияда өмір сүрген кезде Эндрю қоян асыраған еді. Кешікпей қояны көжектеп, оларды асырау қиынға соға бастайды. Сол кезде Карнегиге жақсы ой келеді. Көрші балаларға ол қояндарға беретін жоңышқа әкеліп берсеңдер, көжектерді сендердің аттарыңмен атайтын боламын деп уәде береді. Осылайша, ойын іске асырады. Бұл жағдай оның есінде мәңгі сақталып қалған еді. Бірнеше жылдан кейін осы тәжірибесіне сүйене отырып, Карне­ги миллиондап табыс тапты.
Бірде ол Дж.Эдгар Томсон басқарған Пенсильвания теміржолына рельс сатпақшы болады. Осы мақсатын іске асыру үшін ол Питсбургте алып болат зауытын салып, оны « Эд­гар Томсон атындағы болат зауыты » деп атайды. Енді келесі сұраққа жауап беріп көріңіздер. Пенсильвания теміржол компаниясына рельс керек болғанда Томсон оны қайдан сатып алды деп ойлайсыздар? Карнеги мен Джорж Пульман жатын вагондарын өндіру үшін бәсекеге түскен кезде болат патшасы тағы да қояндарын есіне алды. Эндрю Карнеги басқарған Орталық транспорт компаниясы мен Пульманға тиесілі компания арасында бәсекелестік күрес жүріп жатқан кез еді. Бұлардың қай қайсысы да бір-бірін бизнестен ығыстырып, қызмет көрсету мен пайда көру мүмкіндіктерін төмендете отырып, « Юнион Пасифик » теміржолынан жатын вагондарға тапсырыс алуға тырысады, осылайша « Юнион Пасификтің » басқарма мүшелерімен кездесу үшін екеуі де Нью-Йоркке аттанады. Бір күні кешке Сент Николас қонақүйінде Пульманмен кездесіп, Карнеги одан « Қайырлы кеш, Пульман мырза! Екеуміз де ақымақ болып жүрміз деген ой болмады ма сізде? » – деп сұрайды. Сол кезде Карнеги өз жоспарымен бөліседі, ол екі кәсіпорынды біріктіру туралы ұсыныс жасайды.
Сөйтіп, ол бір-бірімен жауласудың орнына бірігіп жұмыс істесе, екеуіне қандай пайда келетінін тәптіштеп түсіндіріп береді. Пульман оның айтқандарын ынта қойып тыңдағанымен, Карнегиге толық сене қоймайды. Ойланып отырып, ақырында былай деп сұрақ қояды. Оған Карнеги « Пульман Паластың вагондар компаниясы » деп ойланбастан жауап береді. Пульманның жүзіне күлкі үйіріліп « Жүріңіз, қалғанын менің бөлмеме барып жалғастырайық », – деп Карнегиді қонаққа шақырады. Бұл әңгімені өнеркәсіп тарихындағы тарихи оқиға деуге болады. Достары мен іскери әріптестерінің есімін есте сақтап, құрмет көрсету Карнеги жетістіктерінің құпиясының бірі болатын. Ол фа­брика, зауыт жұмысшыларының көбінің атын жатқа білетінін және өзі басшылық еткен кезде оған қарасты зауыттарда бірде-бір наразылық болмағанын мақтанышпен еске алатын. Texas Commerce Bancshares компаниясының төрағасы Бентон Лавтың айтуынша, корпорация қанатын неғұрлым кеңге жайған сайын, ондағы адамдар да соғұрлым суық тарта бастайды. Басшының қол астындағы қызметкерлерінің аттарын білмеуі оның бизнеске қатысты маңызды ақпараттан мақрұм екендігін білдіреді ». Калифорния штатына қарасты Ранчо Палос Вердес қаласының тұрғыны, « Транс уорлд эйрлайнз » әуе компаниясының стюардессасы Карен Кирш өзі қызмет ететін борттағы жолаушылардың атын есінде сақтап, оларға қызмет көрсету қажет деп есептейді.
Бұған жолаушылар риза болып, оған да, әуе компаниясына да алғыстарын білдіріп жатады. Бір жолаушы ойымен былай бөліседі: « Бұл әуе компаниясының қызметіне жүгінбегелі біраз уақыт болған еді, енді бұдан кейін тек « Транс уорлд эйрлайнзбен » ұшам деген шешімге келіп отырмын. Әр адамның сіздер үшін маңызы зор екенін көрсете алдыңыздар, бұл мен үшін өте маңызды ». Адамдар үшін өз есімдерінің маңыздылығы сонша, кез келген тәсілдің көмегімен оны мәңгілікке қалдыруға барын салады. Айталық, өз заманының атақты шоумені Ф.Т.Барнум ұлының жоқтығына қапаланып, атын өшірмес үшін жиені С.X.Силиге өзін Барнум Сили деп атаған жағдайда жиырма бес мың доллар беруге дайын екендігін айтады. Аты аңызға айналған бай адамдар есімін тарихта қалдыру үшін суретшілерге, музыканттар және жазушыларға ғасырлар бойы қолдау көрсетіп келеді. Есімдерінің ел есінде мәңгі қалуын қалаған адамдардың арқасында ғана мұражайлар мен кітапханалардың қоры арта түсті. Нью-Йорктің орталық кітапханасында Астор мен Ленокстің коллекциялары бар. Метрополитен мұражайы Бенджамин Альтман мен Дж.П.Моргандардың есімін асқақтатуда. Ал қайыр садақа берген адамдардың есімдері жазылған әсем айналарды әр шіркеуден көруге болады. Университет корпустарының көбі демеушілерінің атымен аталады.
Кей адамдар уақытын жұмсап, көңілін бөлгісі келмейтіндіктен, адамдардың атын есте сақтай алмай жатады. Оған уақытымыз жоқ деп ақталғысы келеді мұндай адамдар. Дегенмен, олар Франклин Д.Рузвельттен артық жұмысбасты емес болар. Рузвельт өзіне қызмет көрсеткен қарапайым механиктің атына дейін есте сақтауға тырысатын. Тағы бір мысал келтірейін Крайслер компаниясы сал ауруына ұшырап, әдеттегі көлікке отыра алмай қалған. Рузвельт мырза үшін арнайы көлік жасап, оны В.Ф.Чемберлен мен бір механик Ақ үйге алып келеді. Үстелімнің үстінде қазір осы жағдай туралы Чемберленнің жазған хаты жатыр. Онда Чемберлен былай дейді: « Мен президент Рузвельтке көліктің түрлі тетіктерін қалай іске қосуды үйрете отырып, одан адаммен дұрыс қарым-қатынас жасай білудің қыр-сырын үйрендім ». Оның қарапайымдығы бойымдағы үрейден арылтса, өзіне айтқан әр сөзіме ден қоя тыңдауы мен әр нәрсені балаша қызықтауы мені қатты таңғалдырды. Сал болып, креслоға таңылған Рузвельт үшін арнайы жасалған соң, көлік тетіктерін түгелдей қолмен басқарылатын. Бұл кезде көлікті қызықтау үшін бізді біраз адам қоршап алған еді. Президент оларға қарап тұрып былай деді: « Керемет! Бір ғана батырманың көмегімен еш қиналмай-ақ көлікті айдап жүре беруге болады.
Оның қалай қозғалып тұрғанын мен білмеймін, уақытым болғанда оны шашып тастап, қалай қозғалатынын көрер едім ». Рузвельттің достары мен қызметкерлері көлікті әбден қызықтап болғасын, Рузвельт Чемберленге қарап тұрып былай дейді: « Чемберлен мырза, мына көлікті жасауға жұмсаған уақытыңыз бен күш-жігеріңіз үшін көп рақмет! Өте үлкен әрі тамаша іс атқарыпсыздар ». Оған көліктің радиаторы да, жанындағы қалқанша айна да, сағат та, ерекше фары да, көліктің ішкі қаптамасы да, жүргізуші орындығының орналасуы да, жүксалғыштағы шабадандарға ойып жазылған монограммалар да – бәрі-бәрі қатты ұнады. Қысқасы, ерекше ден қойып жасалған әрбір тетікті ол мұқият қарап шықты. Осының барлығын ол Рузвельт ханымға, Еңбек министріне және хатшысына қуана айтып берді. Ол тіптен Ақ үй швейцарының өзіне дейін мән-жайды түсіндіріп « Джордж, енді шабадандарды тасығанда абай болу керек » деп ескертті. Көлік жүргізу сабағы біткен кезде ол маған былай деді: « Чем­берлен мырза, Федералдық қор жүйесі кеңесінің мені күтіп отырғанына жарты сағат болды, енді жұмысыма барғаным жөн болар ». Ақ үйге мен механикпен бірге келгендіктен, бара салысымен оны президентке таныстырдым.
Президент механикпен сөйлеспеген-ді, ал оның аты бір рет қана аталды. Механик тым ұяң жігіт болғандықтан, әңгімеге бел шешіп араласа қоймай, жай сырттай бақылап тұрған болатын. Қоштасардың алдында пре­зидент механикті іздеп тауып, оның қолын қысып, атын атап тұрып, Вашингтонға ат арытып келгені үшін алғыс білдірді. Оның алғысында еш жасандылық жоқ еді. Оның алғысынын, шынайы екендігіне мен құлай сендім. Нью-Йоркке қайтып оралғаннан кейін мен президент Рузвельттен оның қолы қойылған суретінің артына жазылған, көрсеткен қолдауым үшін алғыс білдірген хат алдым. Оның осындай ұсақ-түйекке қалай уақыт табатыны мен үшін әлі де жұмбақ ». Франклин Рузвельт адамдардың ықыласына бөленудің ең қарапайым жолы олардың атын есте сақтап, құрмет көрсету екендігін жақсы түсінді. Ал біз ше? Біреулермен танысқан кезде, көбіне олармен бірнеше минут қана әңгімелесеміз, кейде қоштасқаннан кейін сол адамдардың аттарын еске түсіре алмай жататын кездеріміз аз емес. Сондықтан, « сайлаушылардың атын есте сақтаудың саяси даналық екенін, ал оларды ұмыту – өзіңді ұмыту деген сөз » екенін әрбір саясаткер есте сақтауы қажет. Адамның атын есте сақтау саясат үшін ғана емес, бизнес пен қоғамдық қарым-қатынас үшін де аса маңызды.
Франция императоры, ұлы Наполеонның немересі Наполеон III мемлекеттік қызметтің қауырт екендігіне қарамастан, кездескен әр адамның атын есте сақтай алатындығын мақтан ететін. Ол бұған қалай қол жеткізді? Оның еш қиындығы жоқ. Адамның атын дұрыс естімей қалса, ол « Кешірерсіз, есіміңізді дұрыс естімей қалдым » дейтін. Ал ол есім сирек кездесетін болса « Есіміңіз қалай жазылады, әріптеп айтып жібересіз бе? » деп өтінетін. Сөйлесіп тұрғанның өзінде ол сол адамның атын бірнеше рет қайталап айтып, оны адамның бет әлпеті, сырт келбетіне байланыстырып жаттап алуға тырысады екен. Ол адам белгілі адамдардың бірі болса, Наполеон оның атын есте сақтаумен ғана шектелмейді. Жалғыз қалған кезде Мәртебелі патша жаңағы есімді қағазға жазып, оған жақсылап көз тоқтатып, есте сақтап алғаннан соң қағазды жыртып тастайтын. Осылайша, ол көру арқылы ғана емес, есту қабілетінің де арқасында есімдерді есіне сақтау қабілетін арттыруға күш салыпты. Әрине, бұған біраз уақыттың қажет екені даусыз, алай да Эмерсонның сөзімен айтсақ, « Жақсы әдет ұсақ-түйектен құралады ». Адамдардың атын есте сақтау тек патшалар мен компания жетекшілеріне ғана қажет десек қателесеміз. Ол барлығымыз үшін де аса маңызды қабілет.
Индиана штатындағы « Дженерал Моторс » компаниясының қызметкері Кен Ноттингем әдетте компания асханасында түстенетін. Әр келген сайын, ол буфеттегі әйелдің қабағы бір ашылмайтынын байқайды. Келген сайын өзіме не керектігін тәптіштеп түсіндіремін. Ал ол ветчинаны таразыға салып өлшеп, үстіне салаттың бір жапырағын, бірнеше қуырылған картоп қойып, қолыма үнсіз ұстататын. Келесі күні осы жағдай еш өзгеріссіз қайталанатын. Сол әйел, сол көрініс. Бір ғана өзгеріс – мен енді оның атын білемін. Сондықтан келесі келгенімде мен оған жымиып « Халіңіз қалай, Юнис? Бұл жолы ол таразыны ысырып қойып, ветчинамен бірге үш жапырақ салат, тәрелкемнен асып төгілердей қуырылған картоп салып берді ». Демек, біз адам есімінің өзіндік құдіреті бар екенін естен шығармауымыз керек. Адамның аты оған тиесілі жалғыз дүниесі екенін түсінгеніміз жөн. Адамның есімі – оны басқалардан ерекшелеп көрсететін бір ғана белгі. Адамның атын атаған кезде бізге қажет ақпарат немесе айтып отырған өтінішіміз басқаша мәнге ие болады. Яғни, даяшы болсын, бастық болсын, кез келген адам өз есімін ерекше ардақтайды. Сұхбаттаса білудің қарапайым амалы Бірде мені бридж ойынына шақырды. Мен негізі карта ойнамаймын.
Ол жерде мен сияқты карта ойнамайтын бір әйел болды. Лоу­элл Томас радиоға келгенге дейін оның менеджері болғанымды, оның кездесулерін ұйымдастыра жүріп Лоуэллмен бірге Еуропаны көп аралағанымды естіп « Карнеги мырза, жүрген жерлеріңіз бен көрген-білгеніңіз туралы айтып беріңізші », – деп өтінді. Диванға жайғасып отырғаннан кейін ол маған жақында күйеуімен бірге Африкада болғанын айтып берді. Аф­рикада болу менің арманым. Алжирде болған бір күнімді есептемесек, Африкаға жете алмай жүрген жанның бірімін. Айтыңызшы, сіз сол жақта ғана өмір сүретін ірі аңдарды көрдіңіз бе? Көрдім дейсіз бе? Қандай бақыттысыз! Сізге сондай қызығып отырмын! Африка туралы айтып беріңізші, өтінемін! » Оның Африка туралы әңгімесі қырық бес минутқа созылды. Тіпті, ол менің қайда болғаным, не көргенім жайлы сұрауды да ұмытып кетті. Менің саяхатым туралы естігісіде келмей қалды. Оған керегі өзінің қайда болып, не көргенін тыңдайтын құлақ қана еді. Бұған таңғалуға бола ма? Жоқ, өйткені адамдардың көбі сондай. Жуықта Нью-Йорк баспагерлерінің бірінің қонақасында танымал ботаникпен таныстым. Бұрын ботаниктермен ешқашан әңгімелесіп көрмегендіктен, оның әңгімелері маған қызық болып көрінді.
Ол экзотикалық өсімдіктер туралы, үй өсімдіктерінің жаңа түрін жасау үшін іске асырылған эксперименттер ( тіпті күнделікті өзіміз қолданып жүрген картопты алайық ) туралы әңгімелеген кезде, қызыққаным сонша, орнымнан ұшып кетердей болып отырдым. Менің кішкене бақшам бар еді, сондағы кейбір мәселелерді қалай шешу керектігі жөнінде де ол ақыл кеңесін аямады. Жоғарыда айтып өткенімдей, біз түскі асқа шақырылған болатынбыз. Бізден басқа да көптеген қонақтар болғанымен, мен сыпайылықты ысырып қойып, басқа қонақтарды елемей, бірнеше сағат бойы тек ботаникпен ғана әңгімелестім. Қожайын мен қонақтарға қайырлы кеш тілеп қоштасқанымда, түн ортасы болған еді. Мен кеткеннен кейін ботаник үй иесіне мені әбден мақтайды. Осылайша, бір кеште мен ол үшін қызық та, мәдениетті және әңгіменің майын тамызып айта алатын адам бо­лып шыға келдім. Әңгімені жақсы айтады дей ме? Шындығында, мен тіпті ештеңе айтқан да жоқпын ғой? Пингвиннің анатомиясын қаншалықты білсем, ботаника жайлы да сонша ғана білетіндіктен, тек тақырып өзгерген жағдайда ғана әңгімеге араласа алар едім. Алайда кез келген жағдайда зейін қойып тыңдау менің қолымнан келеді. Тақырып мен үшін өте қызықты болғандықтан, шынымен де оның айтқандарын қалт жібермей тыңдадым.
Ботаник мұны сезді. Әрине, бұл оған ұнады. Осылайша ден қойып тыңдауды, яғни шынайы қызығушылықты ең жоғарғы қошемет деуге болады. Ал мен оны мақтап қана қоймай, тіпті табынудың аз-ақ алдында екенімді білдірдім. Менің мақтауым жүректен шыққан, шынайы еді. Мен оған оның әңгімесінің пайдалы да қызықты болғандығын айтқым келді, айттым. Өзімнің осындай білімімнің жоқтығына өкінетінімді жеткізгім келді, жеткіздім. Даланы онымен бірге кезгенді қалайтынымды білдіргім келді, білдірдім. Міндетті түрде қайта кездесуіміз керектігін айттым, қайта кездестік. Шындығында, басқалардың сөйлеуіне мүмкіндік бере отырып, оларды ден қойып тындау ғана қолымнан келетініне қарамастан, ол маған әңгімені жақсы айтады деген баға берді. Олай болса, іскерлік сұхбатты жоғары деңгейде өткізе білудің басты құпиясы неде? Гарвардтың бұрынғы президенті Чарльз У.Элиотқа сүйенсек, « Оның ешқандай құпиясы жоқ. Ең бастысы – сұхбаттасыңа шынайы қызығушылық таныту. Оған бұдан артық ештеңе керек емес ». Элиоттың өзі де басқаларды ден қойып тыңдауда алдына жан салмайтын Американың алғашқы ұлы жазушыларының бірі. Генри Джеймс ол жайлы былай деп еске алады: « Профессор Элиоттың басқаларды тындауы жай бір үнсіздіктен тұрмайды, оны әрекет формасы деуге болады.
Бойын тіктеп, қолдарымен тізесін құшақтай отырып, еш қозғалмастан, оның сұхбаттасынан көз алмай отырғанына қарап құлағымен ғана емес, көзімен де тыңдап отыр деп қаласыз. Ол айтқандарыңызды ой елегінен өткізе оты­рып, айтып жатқан нәрселеріңізді сіздің қалай жеткізуіңіз керектігі жайлы үнсіз ойланып отыратын. Сұхбат соңында сөйлеп отырған адамда бәрін айттым деген сезім пайда болатын ». Барлығы түсінікті шығар? Бұны білу үшін Гарвардта 4 жыл оқудың қажеті жоқ. Қалай болғанда да, қымбат бағаға бөлме жалдап, жоғары талғаммен оған қажетті сөрелер мен тауар сатып алатын және жарнама үшін мың доллардан астам қаражат жұмсағанымен, сатып алушыға көңіл бөле алмайтын, клиенттердің сөзін бөліп, олармен керісетін, ашуына тиетін, ақырында дүкенді тастай қашуына түрткі болатын сатушыларды қызметке алатын көптеген дүкен иелерінің бар екенін сіз де, біз де жақсы білеміз. Сатушының біліксіздігінен Чикагодағы әмбебап дүкендердің бірі жылына осы дүкенге келіп бірнеше мың долларға сауда жасайтын тұрақты клиентінен айырылып қала жаздаған еді. Оқиға былай болды. Чикагодағы курсымызға қатысқан Генриетта Дуглас ха­ным арнайы сатылымдар кезінде өзіне пальто сатып алады. Алайда үйге келгеннен кейін ол пальтоның астары сөгіліп кеткенін көреді.
Келесі күні дүкенге келіп, пальтоны ауыстырып беруін өтінген оған сатушы құлақ аспақ түгілі « Сіз пальтоны арнайы сатылым кезінде алдыңыз. Қабырғада тұрған жазуды оқымайсыз ба? Сатылымға шыққан дүниелерді ауыстыра алмаймыз. Сатып алған екенсіз, үйіңізге барыңыз да, тігіп алыңыз », – деп ұрыса жауап береді. Жоқ дедім. Жоқ », – деп клерк те дес бермейді. Салы суға кеткен Дуглас ханым енді бұл жерге аттап баспаспын деп өз-өзіне іштей уәде беріп, сыртқа беттеп бара жатқанда, алдынан оны көп жылдан бері танитын менеджер шығады. Дуглас ханым оған болған жайды тәптіштеп айтып береді. Оны ден қойып тыңдаған менеджер пальтоны қарап шығады да: « Маусым соңы болғандықтан, арнайы сатылым кезінде сатылған тауарларды біз шынымен де қайтарып алмаймыз. Алайда қайтарып алынбайды деген саясаттың ақауы бар заттарға еш қатысы жоқ. Пальтоны міндетті түрде ауыстырамыз, оған күмәніңіз болмасын немесе қаласаңыз, ақшаңызды қайтарып бере аламыз », – дейді. Бұдан қандай қарым-қатынасты байқадыңыз. Менеджер дер кезінде келе қалмағанда немесе клиентті ден қойып тыңдамағанда, дүкеннің тұрақты клиенттен айырылып қалуы ғажап емес еді.
Басқаларды тындай білу бизнес әлемінде қанша маңызды болса, отбасы үшін де сонша маңызды. Нью-Йорк тұрғыны Мил­ли Эспозито балалары сөйлеген кезде оларды жан-тәнімен беріле тыңдауды өзінің басты мақсаты деп есептейді. Бірде ұлы Роберт екеуі ас үйде әңгімелесіп отырған кезде, Роберт оған « Анашым, сіздің мені сондай жақсы көретініңізді білемін », – дейді. Оған көңілі босаған Эспозито ханым « Әрине, мен сені жанымдай жақсы көремін. Оған еш күмәнің болмасын, балапаным », – деп жауап береді. Роберт сонда былай деген еді. Алайда жақсы көресіз дейтінім, өзіңізбен әңгімелескім келген кезде істеп жатқан істеріңізді ысырып қойып, менің айтқандарымды тыңдауға уақыт табасыз ». Ештеңені ұнатпайтын міншіл адамның өзі аузынан айдаһардай от шашып, қаһарын төгіп, уын шашып жатқан кезде үнсіз тыңдап отыра беретін сабырлы да байсалды адамның жанында сабасына тез түседі. Мысал келтіріп көрейік. Бірде Нью-Йорк телефон компанияларының біріне бір кездері клиенттерді қолдау қызметі өкілдерін қарғап-сілеп, аузына келгенін айтатын клиентпен жұмыс істеуіне тура келеді. Ол бұларды қарғайды, долданады. Телефон сымдарын қиып тастаймын деп қорқытады. Кейбір төлем түрлерін төлеуден бас тартады. Бұларды қаралап газеттерге хат жазады.
Мемлекеттік қызме тжөніндегі комиссияға олардың үстінен шағым түсіріп, оларды сотқа да береді. Ақырында, компания мұндай мәселелерді шешуде алдына жан салмайтын бір жұмысшыны әлгі адаммен сөйлесіп келуге жұмсайды. Қызметкер келгесін, ол адамның айтқандарын үнсіз тындап, оған ағынан жарылуға мұрсат береді. Сөйтіп, кейде ғана « иә » деп жауап беріп, оның айтқандарымен келіскен сыңай танытады. Төртінші рет келгенде әлгі адам құрған « Телефон байланысы абоненттерін қорғау ұйымының кеңес мүшесі болып шыға келдім. Мен әлі де сол ұйымның мүшесімін және, ұйымды құрған мырзаның өзін қоспағанда әлем бойынша бір ғана мүшесімін ». Бұған дейін телефон компаниясының бірде-бір қызметкері онымен бұлайша сөйлеспеген еді. Ол адаммен соңында тіпті, дос болып кеттік десем де болады. Менің не үшін келгенімді бірінші кездесу кезінде де, екінші, тіпті, үшінші кездесу кезінде де жақ ашпадым. Ал төртінші рет келген кезде мәселені толық шештім. Ол қарыздарын толық төлеп, өмірінде алғаш рет Мемлекеттік қызмет жөніндегі комиссияға берген арызын өз еркімен қайтарып алды ». Сөз жоқ, ол кісі өзін қоғамды жөнсіз қанаудан қорғаушы адам сияқты ұстады. Шын мәнінде, оған керегі басқалардың оған көңіл бөлуі ғана еді.
Басында ол айқайлап, арыз шағым түсіру арқылы өз мақсатына жетті. Алайда компания қызметкерінің өзі алдына келіп, оған құлақ салған кезде оның реніштерінің барлығы ізім-ғайым жоғалды. Көп жыл бұрын қатты ашулы бір адам Detmer Woolen компаниясының іргетасын қалаушы, кейінірек киім тігуге арналған жүн маталардың әлемдегі ең ірі дистрибьютері Джулиан Ф.Детмердің кабинетіне баса көктеп кіріп келеді. Несие бөлімі одан қарызын төлеуін талап етеді. Бұл оның несие бөлімінен бірнеше хат алғаннан кейін Чикагоға ұшып келіп, бұл ақшаны ешқашан төлемейтінін, сондай-ақ бұдан былай Detmer Woolen компаниясынан бір центке де тауар сатып алмайтынын айту үшін менің кабинетіме баса-көктеп кіріп келген беті еді. Мен оны сабырмен тыңдадым. Оның сөзін қанша бөлгім келгенімен, мұның дұрыс болмайтынын түсіндім. Сондықтан өкпе-ренішін әбден айтып болғанша сөзін бөлмедім. Ол айтарын айтып болғаннан кейін мен оған жайбарақат былай дедім: « Чикагоға арнайы келіп, маған болған жағдайды баяндап бергеніңіз үшін сізге алғысым шексіз. Бізге үлкен көмек көрсеттіңіз. Сізге осындай ыңғайсыздық туғызған несие бөлімі басқа клиенттерге де солай жасауы әбден мүмкін. Ал бізге керегі ол емес. Ондай жағдайда, бұл маған сіздің айтқаныңыздан да ауыр тиер еді ».
Ол менен бұндай жауапты күтпесе керек. Меніңше, оның тіпті көңілі толмай қалғандай болды. Өйткені Чикагоға келгенде, ол бар ашуын шығарып, иттерімізді басымызға қаптауға дайын болатын. Ал мен онымен керілдесудің орнына алғысымды білдіріп отырмын. Мен оған біздің қызметкерлер мыңдаған шоттарға жауап беретінін, ал ол өзіне тиесілі банк шотын үнемі қадағалап отыратындықтан қателесуі мүмкін еместігін айта келіп, оның қарыздарын кешіруге дайын екенімізді жеткіздім. Тіпті оны жақсы түсінетіндігімді, оның орнында болғанда менің де дәл солай жасайтынымды айттым. Болашақта бізбен сауда жасағысы келмесе, дәл осындай тауар сататын бізден басқа да компаниялар бар екенін ескерте кетуді де ұмытпадым. Чикагоға келген сайын ол адамды қонаққа шақырып жүрдім. Менің шақыруымды лажсыз қабыл алатын. Келеді де дүкеннен бұрынғысынан да көп зат алып кететін. Үйіне ол көңілді оралды және болашақта біз сияқты әділ болуға тырысты. Соның дәлелі ретінде, есеп дәптерін қайта қарап, төленбеген түбіртекті тауып төлеп, жіберген қатесі үшін бізден кешірім де сұраған болатын. Кейін балалы болғанда ол ұлына Детмер деп ат қойған екен. Сөйтіп, ол жиырма екі жыл бұрын дүние салғанға дейін компанияның досы және тұрақты клиенті болып қала берді ».
Голландиядан шыққан бір кедей бала отбасына көмектесу үшін мектептен кейін наубайхананың терезесін жууға жалданады. Оның ата-анасының кедейліктің шегіне жеткені сондай, наубайханадан кейін ол қолына шелек алып, көмір таситын көліктерден түсіп қалған көмірді теретін. Эдуард Бок деген бұл баланың тек алты жылдық білімі ғана болғанымен, жылдар өте келе ол Америка журналистикасындағы ең табысты редакторға айналды. Ол бұған қалай қол жеткізді? Бұл – ұзақ әңгіме, алайда еңбек жолын қалай бастағанын қысқаша айтып беруге болады. Оның еңбек жолы осы бөлімде айтылып жатқан ережені өмірде қолданудан басталады. Мектепті он үш жасында тастап кеткен Бок Вестерн Юнионда курьер қызметіне орналасады. Алайда білім алу арманын бір минут та естен шығарған емес. Керісінше, өз бетімен білімін жалғастыра берді. Жолақысын үнемдеп, түскі асын ішпестен жинаған ақшасына ол Американың атақты адамдарының өмірбаяны жазылған энциклопедия сатып алады, сөйтіп ешкімнің ойына кіріп те шықпаған істі қолға алады. Танымал адамдардың өмірі туралы оқыған ол бұл адамдарға хат жазып, олардың балалық шақтарын қалай өткізгендері туралы тағы да айтып беруін өтінеді. Ол адамдарды тыңдай білетін еді.
Мысалы, Бок сол кезде президент сайлауына түсіп жатқан генерал Джеймс А.Гарфилдке хат жазып, одан бір кездері баржада жүк тасығаныңыз рас па деп сұрайды. Ең қызығы, Гарфилд оған көп кешіктірмей жауап береді. Ол сондай-ақ генерал Грантқа да хат жазып, одан қатысқан бір шайқасы туралы толығырақ айтып беруін өтінеді. Генерал Грант он төрт жасар балаға шайқас картасын сызып көрсетіп, онымен бір кешті бірге өткізген екен. Көп кешікпей Уэстерн Юнионның поштасын тасушы бала Ральф Уолдо Эмерсон, Оливер Уэнделл Холмс, Генри Лонгфелло, Лин­кольн ханым, Луиза Мэй Олкотт, генерал Шерман жэне Джеффер­сон Дэвис сияқты көптеген белгілі америкалықтармен хат алмаса бастайды. Хат жазысып қана қоймайды, демалысын ала салысымен олардың үйіне баратын, қуана қарсы алатын қонағына айналады. Бұл оның бойына қуат беріп, үлкен сенім ұялатады. Жоғарыда аты аталған адамдар оған қанат бітіріп, өмірін түбегейлі өзгертеді. Осының бәрі қазір сөз болып отырған қағиданың арқасында жүзеге асқанын қайталап айта кетуге рұқсат етіңіздер. Танымал адамдардан сұхбат алуда алдына жан салмайтын Исаак Ф.Маркосонның ойынша, адамдардың көбі басқаларды ден қойып тыңдамағандықтан, өздері туралы ұнамды әсер туғыза алмайды деп санайды.
Атақты адамдардың көбі әңгімені жақсы айтатын жаннан гөрі әңгімені ден қойып тыңдай алатын адамды көбірек ұнатады. Өкінішке қарай, адамның басқа да жақсы қасиеттері сияқты тыңдай білу қасиеті де екінің біріне беріле бермейтін сияқты ». Танымал адамдар ғана емес, қарапайым адамдар да жақсы тыңдарманының болғанын қалайды. Ридерс дайжест журналы бірде былай деп жазған еді. Азамат соғысының ауыр жылдарында Линкольн Иллинойс штатының Спрингфилд қаласында тұратын ескі досына хат жазады. Бір шетін мәселені онымен ақылдасқысы келетінін, соған байланысты, Вашингтонға тез жетуін сұрайды. Досы тілегін орындап, Ақ үйге келгеннен кейін, Линкольн бірнеше сағат бойы оған құлдарға еркіндік беру мәселесі туралы әңгімелейді. Линкольн бұл мәселенің жақсы және жаман жақтарын саралап, досына біресе оны құлдарды босатпады деп жазғырған, біресе қорыққаннан құлдарды босатқалы отыр деп мазақ қылған газет-журналдарда жазылған түрлі мақалаларды оқып береді. Ойындағысының бәрін ақтарып болғаннан кейін, ол ескі досының қолын қысып, жақсы демалуын тілеп, ертесінде оның пікірін сұрамастан Иллинойсқа қайтарып жібереді. Лин­кольн бір өзі ғана сөйледі, ал бұл оның нақты шешім жасауына көмектесті.
Линкольнға керегі біреудің ақыл-кеңесі емес, өзіне түсіністікпен қарап, ішіндегісін әбден ақтарып, ауыр ойдан арылғанша тыңдап отыратын адам керек болатын. Басымызға қара бұлт үйірілгенде біздің барлығымыз да осындай күйді бастан өткереміз. Ашулы клиент, жүйкесі жұқарған қызметкер немесе ренжіген дос, қай қайсысы болсын адамдардың өзіне құлақ салғанын қалайды. Адамдарды осылайша жан тәнімен тыңдай білетін адамдардың бірі – Зигмунд Фрейдпен кездескен бір адам оның бұл қасиетін былайша суреттейді. Мен Фрейдтен басқа бірде бір адамда кездестірмеген қасиетті байқадым. Оның көздері басқалардай өңменіңнен өтетіндей суық емес еді, керісінше, күлімдеп, шуақ шашып тұратын. Жұмбақтап сөйлегенді жаны қаламайтын. Алайда маған деген ерекше ықыласы, айтар ойымды дұрыстап жеткізе алмасам да оны жоғары бағалауы, барлығыда басқа адамдарға ұқсамайтын. Біреудің өзіңе көңіл бөлуі дегенді Фрейдті көрмей түсіну мүмкін емес ». Адамдар сізден қашқақтап, сыртыңыздан мазақ етіп күліп, онымен қоймай сізді жек көрсін десеңіз ешқашан ешкімге құлақ аспаңыз, керісінше өзіңіз туралы тоқтаусыз айта беріңіз. Басқа адам сөйлеп жатқанда қандай да бір ой туа қалса, оның әңгімесін аяқтағанын күтіп жатпаңыз, сөзді беле беріңіз. Сіз сондай адамдарды білесіз бе?
Өкінішке қарай, мен ондай көп адаммен таныспын және ең сорақысы, олардың көбі – атақты адамдар. Олар беделіне мақтанып, атағына мас болған байғұстар. Өзі туралы ғана айтқанды жаны сүйетіндер – өзі туралы ғана ойлаудан аса алмайтындар Колумбия университетінің ректоры, доктор Николас Мюррей Батлер мұндай адамдар туралы былай дейді. Олар – шын мәнінде тәрбиесіз адамдар ». Демек, әңгіменің майын тамызып айта білгіңіз келсе, басқаларды тындауды да үйренгеніңіз жөн. Басқаларға көңіл бөлу арқылы олардың көңілін өзіңізге аударасыз. Басқалар қуана-қуана жауап беретін сұрақ қоя біліңіз. Олардың өздері туралы, жетістіктері жөнінде суыртпақтап сыр сұрап көріңіз. Сіздің сұхбаттасыңызды сіз бен сіздің проблемаңыздан гөрі өзінің проблемасы көбірек қызықтыратынын естен шығармаңыз. Кез келген адам үшін Қытайдағы миллиондаған адамның қырылуына алып келген аштықтан өзінің ауырған тісі маңыздырақ. Африкада қырық рет жер сілкінсе де адам үшін оның құны көк тиын. Әңгіме бастар алдында осыны бір еске алғайсыз. Олардың өздері туралы айтуына мұрсат беріңіз 5. Адамдардың қызығушылығын қалай оятуға болады Теодор Рузвельттің үйінде қонақ болған кез келген адам оның терең де жан-жақты біліміне таң қалатын.
Қонағы сиыршы, атбегі, тіпті саяси қайраткер немесе дипломат болса да Рузвельт олармен қалай сөйлесу керегін білетін. Бұндай жетістікке ол қалай жетті? Оның жауабы өте оңай. Қонақ келердің алдында, Рузвельт күні түні отырып, қонағына қызық болады-ау деген ақпараттарды оқып шығатын. Адамның жүрегіне жол табудың жалғыз ғана дұрыс жолы сол адам үшін қызық болатын тақырып төңірегінде әңгіме өрбіту екендігін басқа барлық көшбасшылар сияқты Рузвельт те жақсы білген. Йел университетінің әдебиет пәні оқытушысы Уильям Лайон Фелпс бұны жас кезінен білген екен. Ол кезде мені қайықтар қызықтыратын, қонағымыз ол туралы майын тамызып айтып берді. Өзі керемет адам екен, қайықтар туралы көп нәрсе біледі. Ол кеткеннен кейін апайыма қонағы жайлы сүйсіне әңгімеледім. Апайым оның Нью-Йорктен келген заңгер екенін, қайықтың оған еш қатысы жоғын, тіптен оны мүлдем қызықтырмайтынын айтты. Сөйтіп, сенің көңіліңнен шыға білді ». Апайымның бұл айтқандарын көкейіме мықтап түйген едім », – деп сөзін аяқтайды Уильям Фелпс. Осы жолдарды жазып отырып, үстелімнің үстінде бойска­ут қозғалысының көшбасшысы Эдуард Л.Чалифтың жазған хаты көзіме түсті. Мен келердің алдында ғана ол миллион долларлық чекке қол қойған екен.
Алайда банк бұл ұсынысты қабылдамай, ол чекті жиектемеге салып іліп қояды. Кабинетіне кіргеннен кейін әңгімемді жаңағы миллион долларлық чекті көрсетуін өтінуден бастадым. Миллион долларлық чек! Мен оған мұндай көп сома жазылған чекті өмірімде бірінші рет көріп тұрғанымды, балаларға оны өз көзіммен көргенімді жеткізетінімді айттым. Ол чекті қуана-қуана көрсеткеннен кейін мен одан не себепті мұндай үлкен сомаға чек жазғанын сұрадым ». Чалиф мырза әңгімесін скауттар немесе Еуропада өтетін жиналыс туралы немесе өзінің жеке шаруасы жайлы айтудан бастамағанын байқаған боларсыз? Оның әңгімесі сұхбаттасының мүддесі төңірегінде ғана болды. Нәтижесі қалай дейсіздер ғой? Онда құлақ салыңыз. Мен шаруамды айттым ». Мен одан бір ғана баланың жолақысын төлеп беруін сұрасам, ол бес баланың, оған қоса менің де жолақымды төлеп, Еуропада жеті апта жүруге жетерліктей етіп, мың доллардың аккредитивін қоса жазып берді. Сонымен қатар, ондағы бөлімше президентіне бізге көмектесуін өтініп хат жазып, кейінірек өзі де Парижге келіп, қаланы аралатып қайтқан еді. Одан кейін де ол жағдайы нашар отбасынан шыққан бірнеше баланы жұмысқа алып, осы уақытқа дейін біздің скауттық іс-шараларымызға белсене атсалысып жүр.
Мен ол үшін ненің қызық екенін білмесем және оған өзі жайлы айтуға мүмкіндік бермесем, біздің тіл табысып кетуіміз екіталай еді ». Бұны іскерлік қарым-қатынас саласында қолдануға болатын бағалы кеңес емес деп айта аласыз ба? Енді нанның көтерме саудасымен айналысатын Нью-Йорктегі « Дювернуа және ұлдары » деп аталатын компанияның президенті Генри Дж.Дювернуаның басынан кешкен мына бір оқиғаға көз жүгіртейік. Нью-Йорктің бір қонақүйіне нанын сатқысы келген Дювернуа қонақүй менеджеріне төрт жыл қатарынан аптасына бір рет теле­фон соғып тұрады. Менеджердің келісімін алу үшін тіпті ол баратын қоғамдық іс-шараларға да қатысады. Мақсатына жету үшін қонақүйдің бір бөлмесін жалға да алады. Бірақ бұларынан ештеңе шықпайды. Сөйтіп, ол адамды не қызықтыратынын білуге кірісіп кеттім. Ең алдымен оның Hotel Greeters of America атты қонақүй басшылары қоғамының мүшесі екендігін білдім. Өзінің қажырлы еңбегінің арқасында ол бұл қоғамның ғана емес International Greeters деп аталатын тағы бір қоғамның президенттігіне сайланыпты. Қоғам жиыны қайда өтсе де, ол уақыт тауып сонда баратын. Келесі күні кездесіп қалғанда мен осы қоғам туралы айта жөнелдім. Сонда не естідім деп ойлайсыз? Ол жарты сағат уақыт бөліп, өзінің ұйымы туралы бір ерекше мақтаныш сезіммен айтып берді.
Оның айтқандарынан бұл қоғамның ол үшін жай бір хобби емес, өмірінің мәні де екенін ұқтым. Кетерімнің алдында ол мені қоғамға мүшелікке де қабылдап үлгерді. Қанша уақыт онымен бірге болсам да, мен оған нан туралы бір сөз де айтпадым. Тек бірнеше күн өткеннен кейін қонақүй менеджері телефон соғып, өнімдерім жөнінде мәлімет беруімді өтінді. Көрдіңіз бе?! Мен бұл адамның келісіміне қол жеткізу үшін төрт жыл бойы оның есігін тоздырдым. Оны ненің қызықтыратынын білмегенде, осылайша әлі де жүре берер ме едім, кім білсін? Өкінішке қарай, ол кезде осы аумақтан жұмыс табу оңай емес еді. Біраз зерттеп көргеннен кейін Харриман осы аумақтағы компанияларды тақыр кедейліктен шексіз бай адамға айнала алған кәсіпкер Р.Дж.Фанкхаузердің басқаратынын біледі. Сонымен қатар, ол жай бір жұмыс іздеушілерге ұстата бермейтін. Ол туралы Харриманның өзі не дер екен, құлақ түрейік. Есігінің алдындағы қатал хатшылардың біз сияқтыларды ол кісіге жолата қоймайтынын білгеннен кейін, мен Фанкхаузер мырзаға бармас бұрын хатшысының мүддесі мен мақсаты туралы егжей-тегжейлі біліп алуды жөн көрдім. Хатшы қыз Франкхаузерге қызмет еткелі он бес жылдың жүзі болыпты.
Оның қожайынына қаржы және саяси жетістіктерге бастауы мүмкін ұсынысым бар екенін естігенде хатшы қыздың жүзі жайнап сала берді. Арасында бұл ұсынысты іске асыруға хатшы ретінде оның да қатыса алатынын қосып қойдым. Осыдан кейін ол менің Фанкхаузер мырзамен кездесуіме рұқсат берді. Мен жұмыс туралы тікелей сұрауға адамның батылы жете бермейтін, адамның мысын басарлық үлкен бөлмеге кірдім. Мен оған жақын келгенде, ұзыннан-ұзақ созылған үстелінің басында отырған ол « Қандай сұрақпен жүрсің? » деп бұрқ ете қалды. Сол кезде ол орнынан тұрып, менен қасындағы креслоға жайғасуымды өтінді. Мен өз ойымды, ол ойды іске асыра алатынымды және іске асқан күнде оның жеке басы мен кәсібіне оң әсер ететінін асыға аптыға айтып шықтым. Айтқандарымды тыңдап болғаннан кейін барлығы « Р Джей » деп атап кеткен бұл адам еш ойланбастан мені жұмысқа қабылдады. Содан бері жиырма жылдан астам уақыт мен осы компанияда жұмыс істеп келемін, менің идеям менің де, Франкхаузердің де жетістікке жетуіне көп септігін тигізді. Демек, әңгімені сұхбаттас адамның мүддесі аясында өрбіту арқылы екі жаққа да пайда тигізуге болады. Қол астындағылармен тіл табыса білудің керемет үлгісін көрсете білген Говард З.Херциг тура осы қағиданы ұстанатын.
Бұдан қандай пайда көресің деп сұрағанда ол өзінің адамдардан алғыс алатынын және әр адаммен әңгімелесу оның өміріне бақыт сыйлайтынын айтқан еді. Адамдарға қалай тез ұнауға болады? Хат жіберу үшін отыз үшінші көше мен сегізінші авенюдің қиылысындағы Нью-Йорктің бір поштасында кезекте тұрған едім. Осы бөлімде жұмыс істейтін қызметкердің конвертті өлшеу, марка беру, ақша қайтару, түбіртек толтыру сияқты қаншама жыл бойы күн сайын қайталана беретін бірсарынды жұмыстан шаршағаны көрініп тұр. Ал оған ұнау үшін мен оған өзім жайлы емес, ол жайлы бір жағымды нәрсе айтуым керек. Сөйтіп өзімнен: « Бұл адамда мақтарлықтай қандай қасиет бар? » деп сұрадым. Егер әңгіме танымайтын адам жайлы болып отырса, бұл сұраққа жауап беру оңай болмас еді. Бірақ мына жігітке қатысты бұл сұраққа жауап беру қиындық туғызған жоқ. Шынымен де, оның бойындағы мақтауға тұратын ерекшелікті мен бірден байқадым. Хатымды өлшеп жатқан кезде, оған: « Менің де шашым сіздікіндей болғанда ғой! » – дедім. Ол маған таңдана қарағанымен, жүзінде күлкі пайда болып: « Бұрын бұдан да жақсы болған еді », – деп жауап берді.
Ал мен оған шашының аздап сыны кеткенімен, әлі де әдемі екенін айттым. Бұл сөздер оған майдай жақты. Біраз әңгімелескеннен кейін ол көп адамға шашының ұнайтынын айтты. Ол жігіттің сол күні түскі асқа көңілді барғанына бәс тіге аламын. Сол күні үйіне келіп, бұл жайтты әйеліне қуана-қуана жеткізгеніне еш күмәнім жоқ. Сол күні айнаға қарап тұрып « Шашым қандай әдемі! » деп айтқаны да анық. Бұл туралы бірде басқа адамдарға айтып берген едім. Сонда бір кісі менен « Сіздің сонда көздегеніңіз не еді? » – деп сұраған болатын. Менің көздегенім не еді? Менің одан не сұрауым мүмкін? Адамдардың көңіліне қуаныш сыйлап, оларды бақытқа бөлей алмасақ, жақсылық жасаған сайын олардан бірдеңе дәметер болсақ, онда бұл біздің өзімшілдігімізді көрсетеді. Онда біздің шіріген алмадан еш айырмашылығымыз болмайды, ісімізден береке қашады. Иә, ол жігіттен маған бірдеңе керек еді. Ол нәрсеге ештеңе де жетпейтін. Және осы бағалы нәрсеге қол жеткіздім де. Яғни, еш нәрсе дәметпестен, бір кісіге жақсылық жасағанда бастан кешетін ләззатты еш нәрсемен салыстыра алмайсыз. Болған жайт ұмытылып кетсе де, бастан өткерген керемет сезімнің әсері ұзаққа созылады.
Адам мінез-құлқына қатысты аса маңызды заңдылықты естен шығармаған жөн. Бұл заңдылыққа берік болсақ, ешқашан да қиындыққа тап болмаймыз. Бұл заңдылықтың көмегімен көп дос тауып, бақытқа кенелеміз. Ал оны бұза қалған жағдайда, қиындыққа ұшырадым дей беріңіз. Ол заңдылық мынандай. Сіз үшін орны бөлек екенін сұхбаттасыңыздың көре білуіне мүмкіндік жасаңыз. Жоғарыда аты аталған Джон Дьюи « Өзінің қажет екенін сезіну – адам табиғатына тән нәрсе » десе, Уильям Джеймс « Басқалар жоғары бағаласа екен деген ой-ниет – адамға қажет ең басты қағида » деп қорытындылайды. Осыған дейін де айтып өткенімдей, бұл адамды хайуаннан айырып көрсететін ең басты қасиет. Дәл осы қасиет бізді өркениетке бастаған болатын. Ғасыр бойы философтар қарым-қатынас туралы ой толғап келді. Олардан ұлағатты бір сөз қалды Көне замандардан келе жатқан бұл өсиеттің тамыры тереңде. Екі мың бес жүз жыл бұрын Заратуштра осы қағиданы парсылықтарға үйреткен болатын. Жиырма төрт ғасыр бұрын Конфуций қытайларға аманат етіп кетті. Дао ілімінің негізін қалаушы Лао-цзы да Хань жазығында өзінің ізбасарларына мұраға қалдырса, біздің жыл санауымыздан бес жүз жыл бұрын Будда оны қасиетті Ганг өзенінің жағасында уағыздаған еді.
Ал индуизм жайлы қасиетті кітаптар он тоғыз ғасыр бұрын иудейлердің тасты үстіртінде бұл заңды басқаларға үйретті. Иисус бұның барлығын жиып-теріп, ойын былай түйіндейді: « Басқа адам сізбен қалай қарым-қатынас жасағанын қаласаңыз, олармен сіз де сондай қарым-қатынас жасаңыз ». Өзіңіз араласатын адамнан қолдау күтесіз бе? Әділ бағаңызды алғыңыз келе ме? Өзіңіздің шағын әлеміңізде өз орныңызды білу сіз үшін аса маңызды ма? Сізге біреудің өтірік мақтағаны мен жағымпазданғаны емес, шынайы мойындағаны қажет пе? Сіз Чарльз Шваб айтқандай, достарыңыз бен қызметкерлеріңіздің « шынайы мақтап-мақұлдағанын » қалайсыз ба? Бәріміздің де қалауымыз осы. Олай болса, « өзімізге нені қаласақ, өзгеге соны беруді өсиет ететін » Алтын ережені естен шығармайық. Сонда қалай? Қашан? Және қайда? Жауабы оп-оңай үнемі, кез келген жерде. Висконсин штатына қарасты О-Клэр қаласының тұрғыны Дэвид Дж.Смит курсымыздың бірінде қайырымдылық концерті кезінде буфетте болған жағдайдан қалай жол тауып шыққанын айтып берген еді. Олардың екеуі де өздерін осы жобаға жауаптымыз деп есептеген екен. Не істерімді білмей қиналып тұрғанымда демеушілік көрсететін компаниялардың бірінің қызметкері келіп, ақша салатын қорапты қолыма ұстатты да, жобаны басқаруға келіскенім үшін алғыс білдірді.
Роуз бен Джейнді менің көмекшілерім деп таныстырды да, басқа жұмыстарға жүгіріп кетті. Өлі тыныштық дегенді мен сонда түсіндім. Қорапшаның өзі өзінше бір билік символы екен. Қорапшаны Роузға бердім де, ақшаға жауапты болудың оңай еместіпн айтып, қолдау білдіргені үшін рақмет айттым. Сосын, Джейнге қарап тамаққа жауап беретін екі жасөспірімге суды диспенсерден қалай құю керектігін түсіндіруін, бұл жауапкершілікті өз мойнына алуын өтіндім. Осылайша, Роуз түскен ақшаны санап, Джейн жасөспірімдерге бұйрық беріп, мен концерт тамашалап, кешті сондай көңілді өткіздік ». Бұл айтылғандарды іске асыру үшін Францияға елші болып баруыңыздың немесе үйіңіздегі көңіл көтеру комитетінің төрағасы болып сайлануыңыздың қажеті жоқ. Бұл қағиданы күнделікті өмірде қолдана аласыз. Айталық даяшы сізге қуырылған картоптың орнына картоп пюресін әкелсе, оған « Мазалағаным үшін кешірім өтінемін, алайда мен қуырылған картоп тапсырған едім », – деп айтқаныңыз жөн болар. Мұндайда ол кешірім сұрап « Айтқаныңыз болсын! » деп жауап берері және сіз оған құрметпен қарағандықтан тапсырысыңызды қуана-қуана ауыстырып әкелетіні сөзсіз. Тағы бір мысалға кезек беріп көрейік. Оларды миллиондаған адам оқыды. Ұстаның отбасында дүниеге келген Кейннің бар-жоғы сегіз жылдық білімі ғана бар.
Соған қарамастан, бұл дүниеден ол ең бай жазушы болып өткен екен. Оның өмірбаянына үңілсек Кейн сонет пен балладаларды оқығанды ұнататын, Данте Габриэль Россеттидің өлеңдерін түгел оқып шыққан. Ол тіпті Россеттидің шығармасын жоғары бағалап, ол жайлы мақала да жазып, мақаласының көшірмесін автордың өзіне жолдайды. Бұл Россеттиді бір желпінтіп тастайды. Сондықтан ол ұстаның ұлын Лондонға хатшылық қызметке шақырады. Бұл оқиға Холл Кейннің өмірін түбегейлі өзгертеді. Жаңа қызметке орналасқан ол өз заманының көркем әдебиет қайраткерлерімен араласу мүмкіндігіне ие болады. Олардың кеңестеріне құлақ түріп, қолдауларына ие бола отырып, ол жазушылыққа ден қояды. Ал бұл кәсіп оның есімін төрткүл дүниеге паш етті. Оның Мэн аралындағы Гриба сарайы әлемнің әр түкпірінен ағылып келіп жататын саяхатшылардың бас сұқпай кетпейтін сүйікті орнына айналса, қожалығы бірнеше миллион долларға бағаланды. Ол атақты ақынға арнап хат жазбағанда кедейшілікте, ешкімге елеусіз күйінде бұл дүниеден өтер ме еді, кім білсін? Басқаны шын көңілмен бағалай білудің күші міне, осындай. Россетти өзін өте маңызды адамдар қатарына жатқызатын және онысы рас та еді. Себебі әр адам өзін басқалардан әрдайым жоғары қояды.
Адамдарда маңыздылық сезімін ояту арқылы біз көп адамның өмірін өзгерте аламыз. Калифорниядағы курстың оқытушысы Рональд Дж.Роуланд бос уақытында қолөнерден сабақ береді. Ол осы курстың бірінші деңгейіне қатысатын Крис есімді оқушы туралы былай деген еді. Ол аса батыл болмағандықтан, көп жағдайда адамдар оған көңіл беле бермейтін. Мен ол кезде осы курстың екінші деңгейінде де сабақ беретінмін, ал бұл курста деңгейден деңгейге көшу әр оқушы үшін ерекше мақтаныш еді. Сәрсенбі күні Кристің орнынан тұрмай, жұмысын аяқтауға тырысып отырғанын көрдім. Оның көзінен намыс отын байқағандай болдым. Сосын одан « Екінші деңгейге көшкің кеде ме? » – деп сұрадым. Сол кезде он төрт жасар ұялшақ баланың жасқа толы мөлдіреген көзі мен қуанған жүзін сіздер көрсеңіздер ғой! Менің шамам келеді деп ойлайсыз ба? » « Әрине, Крис, шамаң келгенде қандай! » Оның қуаныштан жылауға дайын тұрғанын байқап, әңгімені көп созбай, тез бұрылып кеттім. Сабақ бітіп қайтып бара жатқан кезде маған күлімсірей қарап, Крис өзіне ғана тән ұяң дауысымен « Рақмет, Роуланд мырза! » деген болатын. Осы қылығымен Крис маған көп дүниені түсіндіргендей болды.
Бұл өзімді басқалар байқап-бағаласа екен де­ген тілегі еді, бұны мен еш ұмытпақ емеспін. Бұл ережені ұмытпас үшін, « ӘРКІМ ӨЗІНШЕ МАҢЫЗДЫ! » деп жазып, кабинетімде бәрінің көзі түсер жерге іліп қойдым. Бұл әр оқушының өз орны бар екенін менің ұмытуыма жол бермейтін ерекше тәсіл еді ». Шындығы сол, сіз күнделікті көріп жүрген адамдар өздерін белгілі бір деңгейде сізден жоғарымыз деп есептейді, ал мұндай адамдардың жүрегіне жол табудың ең тиімді тәсілі – өзіңіздің оларды мойындайтыныңызды, олармен келісетініңізді ебін тауып, шынайы түрде оларға жеткізе білу. Олардан үйреніп, тәлім аламын » деген Эмерсонның сөзін есте сақтайық. Өкініштісі сол, айтарлықтай жетістікке қол жеткізе алмаса да, кей адам өзін басқалардан жоғары қойып, даңғойлығын көрсетіп қалуға тырысып бағады. Бұл – адамның жиіркенішін туғызатын қылық. Шекспир оны былай суреттейді: « Ей, мақтаншақ әңгүдік адам, Қолындағы аз билікке табынған, Құдайдың алдында құрдай жорғалап, Періштелер ашуын туғызған ». Енді менің курстарыма қатысқан кейбір іскер адамдардың осы қағидаларды пайдаланып, жақсы нәтижеге қалай қол жеткізгені жөнінде айтып беруіме рұқсат етіңіздер.
Алдымен Коннектикуттан келген заңгер жайлы айтып берейін ( туыстарына байланысты ол атын атамауымды өтінді ). Курсқа келгеннен кейін аз уақыт өткен соң Р мырза әйелімен бірге Лоң-Айлендтегі ағайындарына қыдырып барады. Бір күні оның әйелі басқа туыстарымен кездесуге кетеді. Р мырза әйелінің қартаң апайының жанында қалады. Курста айтылған қағидаларды кәсіби тұрғыда қалай іске асырғанын айтып беруі керек болғандықтан, ол қартаң әйел бұл істе оған жақсы көмекші болар еді деген ойға келеді. Сөйтіп, мақтауды неден бастасам екен деген оймен үйдің маңына көз жүгіртеді. Керемет салынған. Іші кең. Қазіргі кезде бұндай үй салуды қойды ғой ». Оларға керегі тар қапастай кішкене үйлер, одан қалса көліктеріне мініп шауып жүргендері ». Осындай бір үйге қол жеткізсек деп күйеуіміз екеуміз көп армандадық. Архитектор деген ол кезде болмайтын. Үйдің жобасын да өзіміз сыздық ». Әңгімесін жалғастырып, әйел Р мырзаға жер шарын кезіп, саяхаттап жүргенде жинаған бағалы заттарын мақтанышпен көрсетеді. Онда не жоқ десеңізші. Пейсли шәлілері, ескі ағылшын шай кеселері, Веджвуд фарфоры, француз төсегі мен орындықтары, бір кездері француз сарайында ілулі тұрған италиялық суреттер мен жібек перделер.
Үйді көрсетіп болғаннан кейін, апайы Р мырзаны гаражға ертіп апарып, қатты тоза қоймаған « Паккард » көлігін көрсетті. Күйеуім қайтқаннан кейін мен оны бірде-бір рет мінген емеспін. Сапалы дүниелерді бағалай алады екенсіз, осы көлікті өзіңізге сыйлайын ». Жомарттығыңызды бағалаймын әрине, бірақ мен мұндай қымбат затты ала алмаймын. Шындап келсек, екеуміз туыс та емеспіз. Оның үстіне менің жаңа көлігім бар. Ал сіздің туыстарыңыздың ішінде бірі болмаса бірі осы көлікті алғысы келетін шығар ». Иә, осы көлікті алу үшін ғана менің өлгенімді күтіп жүрген туыстарым жетерлік. Бірақ мен оларға көлігімді бермеймін ». Күйеуімнің маған алып берген көлігін ешкім танымайтын біреулердің мініп, ары-бері ызғытып жүргенін көргенге мен шыдай алады деп ойлайсыз ба? Сату деген менің ойыма да келген емес. Ал сізге беремін, өйткені жақсы заттарды бағалай біледі екенсіз ». Р мырза өзі күтпеген мұндай сыйлықтан бас тартуға қанша тырысқанымен, үлкен кісіні ренжітпей сыйлықтан бас тарту мүмкін емес еді. Үлкен үйде Пейсли шәлісін жамылып, француз антиквариаттары мен естеліктерімен бір өзі қалған мына қарт әйелге жылы сөз керек еді. Бір кездері ол жап-жас, қол жетпес сұлу болатын.
Жалындаған жас шағында үй салып, оны махаббатқа бөлеп, Еуропаның түкпір-түкпірінен әдемі заттар жинады. Ал қазір, қартайған шағында оған аз да болса адам мейірімі, қамқорлығы керек, алайда бұл оңай орындала қоятын арман емес еді. Ойлаған адамы тура алдынан табылғанда байғұс қарияның күпті көңілі орнына түсіп, қуанғанынан көзінің қарашығындай сақтаған « Паккардын » беріп тұрғаны еді бұл. Тағы бір оқиғаны айтып берейін Оны Нью-Йорк штатындағы Рай қаласын абаттандырушы, сәндік өсімдік өсірумен айналысатын « Льюис энд Валентайн » компаниясының директоры Дональд М.Макмэхон айтқан болатын. Бір күні үй иесі шығып, тау раушаны мен азалияны қай жерге отырғызу керектігі жөнінде маған тапсырмалар бере бастады. Сөз арасында мен оған « Сіздің ермегіңіз жақсы екен. Әдемі иттеріңіз маған қатты ұнады. Мэдисон-сквер-гарденде жыл сайын жеңіс тұғырынан қалай көрініп жүргеніңізді енді түсіндім », – дедім. Осы бір-екі ауыз сөзімнің қандай нәтиже бергенін көрсеңіз ғой. Ит қораны көргіңіз келе ме? » Сөйтіп ол бір сағат бойы иттері мен жеңіп алған сыйлықтарын көрсетіп шықты. Ол тіпті, иттерінің шыққан тегін де тәптіштеп ай­тып, мұндай әдемілік қандай тұқымнан көбірек тарайтынын да түсіндіріп берді.
Сөзінің соңында менен « Кішкентай балаларыңыз бар ма? » – деп сұрады. Сосын күшікке қалай қарап, тамақтандыру керектігі туралы айтып жатып, сөзін кенет тоқтатты да, маған қарап былай деді: « Жоқ, менің айтқандарымды ұмытып қаларсыз, одан да жазып бергенім дұрыс болар ». Сөйтті де, үйіне кіріп, күшікті қалай бағып, жем беру керегін егжей-тегжейлі жазып әкеп берді. Осылайша, бірауыз сөздің құдіретімен ол бірнеше жүз доллардан кем тұрмайтын күшігін сыйға тартып, қымбат уақытының бір сағат он бес минутын маған арнаған еді ». Табыстың шыңына жетсе де ол да сіз бен біз сияқты өзін аз да болса басқалардың мойындағанын қалайтын. Бірде мынандай жағдай болды. Истман өз атындағы музы­ка мектебі мен Рочестерде Килборн холды салып жатқан кез де Нью-Йорктегі орындық жасайтын фабриканың сол кездегі президенті Джеймс Адамсон салынатын нысандарға арнап театр орындықтарына тапсырыс алғысы келеді. Хатшысына қоңырау шалып, Адамсон мырза Истманмен Рочестерде кездесуге уағдаласады. Адамсон келген кезде хатшы оған былай дейді. Алайда Джордж Истманның бес минуттан артық уақытын алсаңыз, онда сәтсіздікке ұшырадым дей беріңіз. Ол тәртіп болғанын қалайды. Қолы да бос емес.
Сондықтан айтарыңызды тезірек айтып, уақытын көп алмағаныңыз жөн болар ». Адамсон да басында солай жасайтын болармын деп ойлағанды. Кабинетке кірген кезде Истман жазу үстелінің үстінде тау боп үйілген көп қағаздан бас көтеруге де шамасы болмай отыр еді. Олар келгеннен кейін ол басын көтеріп, көзілдірігін шешіп, хатшы мен Адамсонға қарай таяп келіп « Қайырлы таң, мырзалар, қандай мәселемен жүрсіздер? » – деп сұрады. Хатшы ол екеуін таныстырып болғаннан кейін, Адамсон мырза былай деді: « Сіздің қабылдауыңызды күтіп отырғанда жұмыс орныңызға бір көз жүгіртіп өткен едім. Осындай бөлмеде жұмыс жасаудан мен де қашпас едім. Мен бөлмелерді ағашпен әсемдеу жұмысын басқарғаныммен, осындай әдемі бөлмені бұрын-соңды көрмеппін ». Джорж Истман сонда « Сіз менің мүлдем ұмыта бастаған дүниемді есіме түсіргендей болдыңыз. Шынымен де керемет қой, иә? Алғаш салынған кезде қатты қуанған едім. Өкінішке қарай, кабинетке кірген кезде басымда басқа да проблемалар болатындықтан, кабинетіме көңіл бөліп қараудан да қалыппын. Кей кездері жұмысбастылықтан кабинетіме апталап соқпай кететін де кездерім болады », – деп жауап береді. Адамсон жайлап барып қабырғаның ағаш қаптамаларын сипап көріп « Ағылшын емені болар, солай ма?
Италия еменінен сәл басқаша екен », – дейді. Оны бағалы ағаштардың маманы болған бір танысым арнайы таңдап берген болатын ». Сосын Истман Адамсонды ертіп жүріп, өзінің кабинетті жөндеген кезде басы-қасында болғанын, ондағы дизайнның мән мағынасын, түсін, қолдан жасалған бұйымдардың бәрін жеке-жеке көрсетіп шықты. Кабинетте қолданылған ағаштарға тамсанып жүріп, олар терезенің алдына келген кезде Истман өзіне тән биязы дауысы мен Рочестер университеті, көпбейінді аурухана, гомеопатиялық емхана, достық үйі, балалар ауруханасы сияқты адамзатқа көмегі тиетін дүниелерді салуға көмектескенін жеткізді. Адамсон мырза адамзат қайғысы мен қасіретін жеңілдетсем деген оймен қаражатын аямай жұмсап жатқаны үшін Истманға алғыс білдірді. Осыдан кейін Джордж Истман әйнектен жасалған шкафты ашып, одан бір ағылшыннан сатып алған ең алғашқы камераны алып көрсетті. Адамсон одан бизнесін алғаш қалай бастағанын сұраған кез­де, ол өзінің кедейлікпен өткен бала кезі жайлы, жесір анасының оны асырау үшін пансионатта жұмыс істегенін, өзінің сақтандыру компаниясына жалданғанын тебірене айтып берді. Кедейлік ауыртпалығы артынан бір елі қалмаған. Истман анасын жұмыстан босату үшін көп ақша табамын деп өзіне уәде береді.
Адамсон Истманға фотосурет таспасын қалай ойлап тапқаны жөнінде сұрақтар қойып, оның бастан кешкендерін қызыға тыңдап отыра берді. Истман күні бойы кеңседе болып, түні бойы эксперименттер жасап, тек химиялық реакциялар кезінде ғана сәл көз шырымын алғанын, кейде жетпіс екі сағатқа дейін ұйықтамай, ұйқылы-ояу жүретін кездері болғанын әңгімелеп берді. Адамсон Истманның кабинетіне кіргенде сағат 10:15 болатын. Кірерде бес минутқа ғана рұқсат алған ол әңгіменің қызығымен бірнеше сағаттың қалайша зу етіп өте шыққанын байқамай да қалған еді. Бір кезде Истман Адамсонға « Жапонияға соңғы барғанымда бірнеше орындық әкеліп, терезенің алдындағы күн жақсы түсетін жерге қойған едім. Алайда күн көп түскеннен оның бояулары қопсып қалған екен, бірнеше күн бұрын қалаға барып, бояу сатып алдым да, орындықтарды өзім бояп қойдым. Менің қалай бояғанымды көргіңіз келе ме? Тамаша! Онда кеттік, біздің үйге барып түскі асымызды бірге ішіп, менің не жасағанымды көріп қайтыңыз », – дейді. Түскі астан кейін Истман Адамсонға Жапониядан сатып әкелген орындықтарын көрсетті. Орындықтар онша қымбат емес еді, алай­да оларды өзі бояп шыққандықтан, мультимиллионер Истман үшін олар аса қымбат еді.
Сонымен, жұмсақ орындықтар сатып алуға тоқсан мың доллардың келісімшарты жасалды. Тапсырыс кімге берілді деп ойлайсыз, Джеймс Адамсонға ма, әлде оның бәсекелестерінің біріне ме? Осы кезден бастап Адамсон мен Истман жақын дос болып кетті. Франциядағы Руане ресторанының қожайыны Клод Марэ осы қағидаға сүйене отырып, онда жұмыс істейтін бағалы қызметкердің басқа жаққа ауысуын тоқтата алды. Бұл әйел бес жыл бойы ресторанда жұмыс істейді және ол Марэ мен жиырма бір адамнан тұратын штат арасын байланыстырушы көпір іспеттес еді. Әйелдің жұмыстан шығу туралы арызын алған кезде Марэ қатты састы. Ол жайлы Марэнің өзі былай дейді: « Оған қолдау білдіріп, талаптарын қанағаттандырып келемін деп ойлайтындықтан, бұл хатты алғанда қатты таңғалдым, сондай-ақ қатты кейідім де. Оны қызметкер ғана емес, жақын досым деп те қабылдайтындықтан, мен кейде басқа қызметкерлерге қарағанда одан көбірек талап ететінмін. Оның түсініктемесін естімей бұл өтінішке қол қоя алмадым. Сондықтан оны шақырып алдым да, былай дедім. Мен үшін де, компания үшін де орның ерекше, осы ресторанның өсіп-өркендеуі үшін мен сияқты сен де ауадай қажетсің ».
Осыдан кейін бұл сөздерді барлық қызметкерлердің алдында тағы бір қайталап айтып, үйге қонақ етіп, отбасымыз атынан сыйлық бердім және осы арқылы оған қаншалықты сенетіндігімді көрсетуге тырыстым. Полетта арызын қайтып алды, ал қазір мен оған бұрынғыдан да қатты сенемін. Оның мен үшін қаншалықты маңызды екенін, оның біз үшін істеп жатқандарына разы екенімді білдіру үшін мен бұл айтылғандарды үнемі қайталап отырамын ». Олардың өздері туралы айтуына мұрсат беріңіз 5-ҚАҒИДА Әңгімеңізге өзге кісінің мүддесі арқау болсын 6-ҚАҒИДА Адамдарға олардың сіз үшін қаншалықты маңызды екенін көрсетуге тырысыңыз және бұл шынайы болсын 3-бөлім. Ойыңызбен келісуге адамдарды қалай көндіруге болады? Дауласу жеңіске жеткізбейді Соғыс аяқталғаннан кейін ( бірінші дүниежүзілік соғыс ) Лондонда жүрген кезімде баға жетпес сабақ алғаным есімде. Ол кезде мен журналист едім. Сэр Росс Смит туралы барынша көбірек ақпарат жинауға тырысып жүргенмін. Соғыс кезінде өте шебер ұшқыштардың бірі саналған австралиялық сэр Росс Палестинада соғысты. Соғыс аяқталып, бейбіт келісімге қол қойылғаннан кейін, ол ұшақпен Англиядан Австралияға дейін отыз күн ішінде ұшып өтіп ( жер шарының тең жартысын кесіп өтумен бірдей ), бүкіл әлемді таң қалдырды. Бұл бұрын-соңды ешкімнің батылы жете қоймаған ерекше ерлік еді.
Ав­стралия үкіметі оған елу мың доллар сыйақы берді, ал Англия королі авиация саласындағы ерен еңбегі үшін рыцарь атағын ұсынды. Осылайша, сэр Росс Юнион Джекті ( Англияның мемлекеттік туы ) әлемге танытқан бірінші адам болды. Бірде мен сэр Росстың құрметіне берілген қонақасына шақырылдым. Ac ішіп жатқан кезде оң жағымда отырған ер адам маған бір қызықты оқиғаны айта бастады. Сөйтіп, өзі Киелі кітаптан алдым деп ойлайтын. Ол көршім бұл сөздің Киелі кітаптан алынғанына мені сендіруге тырысты. Алайда мен оның қателесіп отырғанына сенімді едім. Иә, ол қателесті. Оған шек келтірмей-ақ қоюыңызға болады. Сөйтіп, өзімнің артықшылығымды байқатып, білімімнің одан көбірек екенін көрсету үшін, әңгімешінің қатесін түзеттім. Ол да айтқанынан қайтпады. Шекспир айтқан дейсіз бе? Мүмкін емес! Бос сөз! Мен оны киелі кітаптан оқығам ». Айтқандарына ол қалтқысыз сенетін. Сол жағымда ескі досым Фрэнк Гэммонд отырған-ды. Гэммонд көп жыл бойы Шекспирді зерттеп келе жатқандықтан, көршім екеуміз одан төрелік айтуды сұрадық. Бізді әбден тыңдап болғаннан кейін Гэммонд көршіме білдірмей аяғымды басып: « Дейл, сіз қателестіңіз, ол дұрыс айтады.
Бұл үзінді шынымен де киелі кітаптан алынған », – деді. Кешке үйге қайтып келе жатқанда Гэммондтан « Фрэнк, бұл сөздің Шекспирден алынғанын білесің ғой? » – деп сұрадым. Бірақ мәртебелі Дейл, біз әлгі кешке құрметті қонақ ретінде шақырылдық. Сол адамның қателігін бетіне басқаннан не ұтар едің? Содан кейін ол адам сені ұнатады деп ойлайсың ба? Ол өз абыройын қорғап қалғысы келді. Ол үшін сенің пікіріңнің құны көк тиын. Олай болса, сөз таластырудың қажеті қанша? Шиеленістен әрқашан қашық жүрген жөн ». Бұл айтылғандар мен үшін үлкен сабақ болды. Ойлап қарасам, мен көршімді ғана емес, досымды да ыңғайсыз жағдайға қалдырыппын. Дауласуға құмар болмағанымда, мұның бірі де болмас еді. Жоқтан өзгеге бола сөз таластыра кететін мен үшін бұл расында да үлкен сабақ болды. Жас кезімде ағаммен болмашы нәрсеге бола дауласа беретінмін. Колледжде оқып жүргенімде логика мен дәйектеу, дәлел келтіру сабақтарына қатысып, пікірталастарға, талқылауларға белсене араласып жүрдім. Мен Миссуриде туып өстім. Ал Миссуриде туғандардың дәлелсіз жалаң сөзге сене бермейтін қасиеті бар. Кейінірек Нью-Йоркке келіп, дебат өнерінен дәріс оқыдым.
Тіпті, бірде бұл мәселе төңірегінде кітап та жазғым келді. Қазір есіме түссе ұяттан өртене жаздаймын. Содан бері де мыңдаған дебатқа қатысып, естіп, талай дебатты сырттай бақылап келемін. Осының бәрін саралай келе, мен бір ой түйдім. Кез келген пікірталаста жеңудің ең тиімді тәсілі – дауласуға жол бермеу. Оқжылан мен зілзаладан қалай жан сауғаласаңыз, дауласудан да солай қашқаныңыз жөн. Он даудың тоғызында дауласушылар өз пікірінің дұрыстығына сенімді бола түседі. Дауласып ешкімді жеңе алмайсыз. Жеңілсеңіз де сіз жеңілесіз, жеңсеңіз де сіз жеңілесіз. Неге? Ойланып көріңіз, сізбен сөз таластырып отырған адамның қателігін бетіне басып, тіпті оның дәл осы мәселеде дым білмейтінін дәлелдеп бердіңіз делік. Содан не ұтасыз? Әрине, қанағаттану сезімі пайда болар. Ал ол ше? Сіз оның өзіңізден төмен екенін бетіне басқандай болдыңыз. Намысына тидіңіз. Демек, сіздің жеңісіңіз оған еш қуаныш әкелмейді. Бірнеше жыл бұрын өткізген курстарымның бірінде Патрик Дж О'Хэйр деген жігіт болды. Білімі аздау, мінезі шартпа-шұрт оның кіммен болса да дауласа жөнелуге дайын тұратын әдеті бар еді. Бұрындары ол жүргізуші болыпты. Кейіннен жүк көліктерін сататын компанияға жұмысқа тұрыпты.
Алайда саудасы сәтсіз болған соң менің курсыма келген екен. Әңгімелесу барысында оның клиенттерімен сөзге жиі келіп, тез ашуланатыны белгілі болды. Бұл дауларда ол үнемі жеңіп жүрді. Алайда оларды дауласып жеңгеніммен, ештеңе сата алмай, ақырында басым салбырап үйге қайтатынмын », – деп сол күндерді есіне алады Патрик. Сондықтан ең алдымен мен оған қалай сөйлеуді емес, сөз таластырудан аулақ болуды үйретуге тырыстым. Қазір ол Нью-Йорктегі « Уайт Моторс » компаниясының үздік сауда өкілдерінің бірі. Ол оған қалай қол жеткізді? Сөзді О'Хэйр мырзаның өзіне берейік. Уайттың жүк көлігі? Ол маған керек емес. Тіпті текке берсеңіз де, мен оны алмаймын. Одан да пәленшенің көлігін алғаным дұрыс ». Сонда мен оған былай деп жауап берер едім. Оны сатып алсаңыз, еш қателеспейсіз. Ол көліктер жақсы фирмада жасалған және оның сатушылары да керемет адамдар ». Сол кезде олар айтар сөз таппай қалады. Дауласуға себеп жоқ. Пәленшенің көлігі жақсы деген пікірімен менің келіскенімді көрген ол күні бойы « Пәленшенің көліпнен артығы жоқ » деп қайталап айта бермейді ғой. Пәленшенің көлігін мақтап біткеннен соң, мен ақырындап Уайттың көлігі жайлы айтуға кірісемін.
Бұрын әлдебіреу менің сататын көлігім туралы теріс пікір айтса, жындана жаздайтынмын. Пәленшенің көлігін жамандап, ашу тізгініне ие бола алмай қалатынмын. Мен неғұрлым көп дауласқан сайын, қарсы жақ пәленшенің тауарының менікінен артық екеніне соғұрлым көздері жете түскендей болатын. Артта қалған жылдарды ой елегінен өткізіп отырып, тауарымды бұрын қалай сатып келгеніме таңғаламын. Дауласумен қанша өмірді құр босқа өткіздім десеңізші. Қазір еш дауласпаймын. Бұл әлдеқайда пайдалырақ ». Дана қарт Бенджамин Франклин былай деп отырушы еді. Олай болса, өзіңізге не керек екенін шешіп алыңыз. Сізге жеңіс керек пе, әлде адамның сізге деген жақсы көзқарасы керек пе? Төмендегі жолдар « Бостон транскрипт » журналында басылыпты. Ол өз мақсатына асыққан кезде, шындық өз жағында екеніне сенімді болды. Иә, онікі дұрыс еді. Бірақ өзінікі дұрыс болса да, бұрыс болса да, ол енді осы жерде жатыр ». Дауласқан кезде сіздің айтқаныңыз сөзсіз дұрыс болуы мүмкін. Алайда таласып, басқалардың пікірін өзгерте алмайсыз. Кіріс салығы бойынша кеңесші Фредерик С.Парсонстың бір сағат бойы мемлекеттік салық инспекторымен дауласқаны бар. Олар тоғыз мың доллар қарыздың мәселесін шешуі керек болатын.
Парсонс тоғыз мың долларды қайтара алмайтынын, оны қайтаруға еш үміттің де жоқтығын, сондықтан оны жалпы табысқа қосып есептеу керектігін дәлелдеуге тырысып бағады. Біз дауласқан сайын, ол қырсыға түсті. Сондықтан мен онымен сөз таластыруды тоқтатып, тақырыпты өзгерттім де, оны мақтай жөнелдім. Сөйттім де мен оған « Сіздің шешіп жүрген басқа мәселелеріңіздің жанында бұл түк те емес шығар. Мен де салық мәселелерін зерттеп жүрмін, бірақ білімді тек кітаптан ғана аламын. Ал сіздің өмірлік тәжірибеңіз мол. Осындай жұмыс тапсам қандай керемет болар еді, көп нәрсе үйренер едім », – дедім. Айтқан сөзімде еш жалғандық жоқ еді. Осы сөзден кейін инспектор бойын тіктеп, креслоға шалқайып отырды да, жұмысы туралы, қанша алаяқты қалай әшкерелегені туралы айта жөнелді. Даусы сәл жұмсарып, балалары туралы әңгімелеуге көшті. Кетерінде менің ісімді тағы бір қарап шығып, бірнеше күннің ішінде жауап беретінін айтты. Үш күннен соң айтқанында тұрып, жұмыс орныма қайта келді, салық декларациясын өзгеріссіз бұрынғыша қалдыру, тоғыз мың долларды негізгі салық сомасына қосып есептеу жөнінде шешім қабылдағанын жеткізді ». Салық инспекторының әрекеті – адам табиғатына тән әлсіздіктің тағы бір көрінісі.
Ол өзінің басқалардан үстем екенін көрсеткісі келді. Парсонс онымен сөз таластырған кезде, өзінікі дұрыс екенін дауыс көтеру арқылы көрсетуге тырысты. Ал оның уәжін қарсы тарап мойындап, дау тоқтағаннан кейін ол басқаларды түсіне білетін, қайырымды адамға айналып шыға келді. Бірде Линкольн серіктестерімен қатты сөзге келіп қалған жас офицерге ескерту жасады. Әсіресе, көңіл-күйге кері әсер етіп, ашу-ызаға итермелейтін нәрселерден алыс жүргені жөн. Екеуіңе де бірдей пайда әкелетін дүниемен айналысып, екеуіңді қатар орға жығатын мәселеге жоламауға тырыс. Жолыңда итті кезіктірсең, өзіңдікін дәлелдегеннен гөрі, жол берген абзалырақ емес пе? Әйтпесе, ол өзіңді қауып алуы мүмкін. Итті жеңіп, тіпті, өлтірсең де, оның тісінен түскен жара оңайлықпен жазыла қоймайды ». Bits and Pieces журналында жарық көрген бір мақалада келіспеушіліктің дауласуға ауысып кетпеуі үшін не істеуге болатыны жайлы жазылған еді. Пікір алуандығына « жоқ » демеңіз. Мына бір тәмсілді естен шығармаңыз « Екі серіктес бір-бірімен үнемі келісе берсе, олардың бірі жұмысынан айырылады ». Өзіңіз байқамағанды басқалар көріп, сізге айтар болса, оларға алғыс білдіріңіз. Басқалардың өзгеше пікірі сізді үлкен қателіктерден сақтап қалуы мүмкін.
Ішкі түйсікке үнемі сене беруге болмайды. Қандай да бір келеңсіз жағдайға тап бола қалсақ, біз бірден қорғануға көшеміз. Абай болыңыз. Салқынқандылық танытып, беретін алғашқы жауабыңызды мұқият ойланып алыңыз. Ашуыңызды құрықтай біліңіз. Адамның шынайы бет бейнесін ашуланған кезде тап басып айтуға болатынын естен шығармаңыз. Алдымен тыңдап алыңыз. Қарсыласыңызға өз ойын айтуына мүмкіндік беріңіз. Сөзін аяқтағанға дейін күтіңіз. Қарсы болмаңыз, өзіңізді қорғамаңыз немесе дауласпаңыз. Бұлай істесеңіз, араларыңыз алшақтай түседі. Түсіністік орнатуға тырысыңыз. Қарсыласыңыздың тілін табуға тырысыңыз. Қарсыласыңыздың ашуланғанын байқасаңыз, оның тілін табуға тырысыңыз. Қатеңізді мойындай біліңіз. Қателессеңіз, мойындаңыз. Кешірім сұраңыз. Бұл қарсыласыңыздың ашуын басып, сізге қарсы шығуына тосқауыл болады. Қарсыласыңыздың пікірін ой елегінен өткізіңіз. Бәлкім, қарсыласыңыздың айтқаны дұрыс болар. Қызығушылық танытқаны үшін қарсыласыңызға рақмет айта біліңіз. Сіз де, қарсыласыңыз да бір мақсатты көздейді. Оларды қарсылас деп емес, сізге көмектесе алатын адам ретінде қабылдаңыз. Бәрі жақсы болса, қарсыласыңыздың досыңызға айналып шыға келуі ғажап емес. Қарсыластарымның айтқандарының кейбірі дұрыс шығар? Олардың көзқарастарында қандай да бір шындық бар ма?
Менің жауабым мен көзқарасым мәселені шеше ме, әлде оларды ашуландыра ма? Менің көзқарасым қарсыластарымды маған жақындата ма, әлде олар бұрынғыдан да алыстай түсе ме? Көзқарасым адамдардың маған берген бағасын арттыра ала ма? Бұдан мен ұтамын ба, ұтыламын ба? Жеңістің бағасы қандай болмак? Күрмеуі қиын бұл мәселе мен үшін мүмкіндіктер есігін аша ма? Опера әншісі Ян Пирс үйленгеннен кейін елу жыл өткенде былай деген екен: « Үйлене салысымен әйелім екеуміз бір келісімге келген едік. Содан бері қанша уақыт өтіп, қанша реніш туындас да, біз ол келісімді бұзған емеспіз. Бірі ашуланса, екіншісі үндемей тыңдауы керек. Өйткені екі адам қатар айқайласса, бетің ашылып дұрыс әңгіме болмайды ». Президент болып тұрған кезінде Теодор Рузвельт « Жүз даулы жағдайдың жетпіс бесінде менің айтқаным дұрыс болса, онда мен үшін бұл ең керемет жетістік болар еді » деген екен. Жиырмасыншы ғасырдағы көрнекті тұлғалардың бірі осылай армандаса сіз бен біз туралы не айтуға болады? Егер жүз жағдайдың елу бесінде айтқаныңыздың дұрыс екеніне кәміл сенсеңіз, Уолл-стритке барып, күніне миллион доллар табыс табуыңызға әбден болады.
Ал жүз жағдайдың елу бесінде сөзіңіздің дұрыс болып шығарына сене алмасаңыз, басқаларға « Сенікі дұрыс емес » деп айтуға қандай құқыңыз бар? Адамдарға олардікі дұрыс еместігін сөзбен қалай жеткізе алсаңыз, көзқарас, ым немесе интонация арқылы да тура солай жеткізуге болады. Бірақ олар сіздің ойыңызбен келісе қояр ма екен? Ешқашан келіспейді. Өйткені сіз олардың пікірін, көзқарасын, беделі мен өзіне деген құрметін жоққа шығардыңыз. Олар сізге қарсы жауап беруге асығады, бірақ өз пікірін өзгертпейді. Пла­тон мен Иммануил Канттың қисынды пікірлерін қалағаныңызша алға тарта беріңіз, бәрібір олардың көзқарасын өзгерте алмайсыз. Себебі сіз олардың өздеріне деген сеніміне шабуыл жасадыңыз. Ешқашан да сөзіңізді « Сізге оны дәлелдеп берейін » деген тіркестен бастамаңыз. Бұл дұрыс емес. Бұл « Мен сізден ақылдымын. Мен қазір бәрін түсіндіріп беремін, өзіңіздікі қате екеніне көзіңіз жетеді » дегенмен бірдей. Мұндай әрекет бірден дауласуға жол ашады. Бұдан кейін сұхбаттасыңызда іштей қарсылық сезімі пайда болып, сіз аузыңызды ашып үлгергенше, ол шайқасқа дайын тұрады. Тіпті, ең қолайлы жағдайды таңдап алған күннің өзінде де, адамның ойын өзгерту оңай емес. Олай болса, басыңызға пәле іздеудің қажеті қанша?
Өзіңізді ыңғайсыз жағдайға қалдырудың керегі бар ма? Біреуге бірдеңені дәлелдегіңіз келсе, бұл жайлы жалпақ әлемге жар салып айтудың қажеті шамалы. Оны басқалар сезіп қоймастай, тып-тыныш, үндемей істеңіз. Александр Поп бұл айтылғандарды екі жолға ғана былай сыйғызыпты: « Адам сізден үйреніп жатқанын сезбеуі керек. Білмегенін білу ұмытқанын еске түсіргендей жағдайда орын алуы керек ». Үш жүз жылдай бұрын Галилей былай деген екен: « Адамға сіз ештеңе де үйрете алмайсыз. Тек білімді өзі іздеп тауып алуына ғана көмектесе аласыз ». Ал Лорд Честерфилд ұлына: « Қолыңнан келсе, барлығынан ақылды болуға тырыс, бірақ оныңды ешкімге көрсетпе », – деп ақыл айтады екен. Афиналық Сократтың өзі шәкірттеріне: « Мен білетін жалғыз ғана нәрсе бар, ол – менің ештеңе де білмейтінім » деп айтыпты. Өзімді Сократтан асқан ақылдымын деп ойламайтындықтан, мен ендігәрі адамдардың қателігін бетіне баспайтын болдым. Бұның пайдасы көбірек. Біреудің айтқаны мағынасыз немесе қате болса, оның қате екеніне көзіңіз жетіп тұрса да « Сіздікі дұрыс емес » деп қойып қалуды дұрыс тәсіл демес едім.
Оның орнына « Менің ойымша, былай болуы керек сияқты, алайда менің қателесуім әбден мүмкін. Қателессем, оны түзеткім келеді. Олай болса, бәрін дұрыстап қайта қарап көрейікші » дегеніңіз жөн болар. Олай болса, « Менің қателесуім мүмкін. Келіңіз, қайта қарайық » деген сөздердің сиқырлы құдіреті бар екенін естен шығармайық. Осы айтылғандарды өмірде қолданып көрген адамдардың бірі – Монтана штаты Биллингс қаласының тұрғыны, Додж компаниясының дилері, курсымызға қатысушылардың бірі Гарольд Рейнке. Көлік бизнесіндегі қиындықтарға байланысты клиенттерден келіп түскен шағымдарды көргенде ол жыланша жиырылатын. Осының салдарынан, оның сіркесі су көтермей, бизнесінен айырылып, біраз қиындыққа тап болды. Курстастарына ол болған жағдай туралы былай деген еді: « Бұған дейін қолданып жүрген тәсілдерім мені тығырыққа тірегенін түсінгеннен кейін басқа тәсіл қолдана бастадым. Бұрынғыша айқайға басудың орнына енді клиенттерге « Орталық тарапынан жіберілген қателіктер үшін қатты ұялып тұрмын. Сізге қызмет көрсеткенде де сондай қателікке жол берген шығармыз. Жағдайды нақты айтып бересіз бе? » – дейтін болдым. Мұндай тәсіл қандай да болсын шиеленісті шешуде таптырмас құрал. Клиент ашу-ызасы басылған соң, сабасына түсіп, мәселені шешу жолдарын бірге қарастыра бастайды.
Осы тәсілдің арқасында бірнеше клиент түсіністік танытқаным үшін алғыс та айтты. Екеуі, тіпті, жаңа көлік сатып алғысы келетін достарын да ертіп келді. Бәсекеге толы бұл өмірде бізге осындай клиенттер керек және олардың пікіріне сыйластықпен қарап, дұрыс қарым-қатынас жасай білу осы бәсекеде жеңуге көмектеседі ». Қателігіңізді мойындау сізді түрлі қиындықтардан сақтайды. Даудың туындауына жол бермейді және қарсыласыңыздың да сіздей әділ, ашық болуына септігін тигізеді. Оның да өз қателігін мойындауына түрткі болады. Қарсыласыңыздың қателескенін бетіне басқаннан түк ұтпайсыз. Осыған байланысты бір мысал келтіре кетейін. С мырза – Нью-Йорк қаласынан келген жас адвокат. Бірде ол АҚШ-тың Жоғары сотында өте маңызды іске қатысқан еді. Сот барысында сөз сөйлеп тұрған оған жоғары сот судьяларының бірі былай деп сұрақ қояды. Осыдан кейін судья маған достық пейіл танытар деп ойлайсыз ба? Жоқ, әрине. Мен бұл жолы керемет шешендік таныттым, бірақ мені ешкім қолдамады. Мұның себебі өте білімді, көпшілікке танымал, сыйлы адамның қатесін бетіне басқаным еді ». Қисынды ойлау көп адамның қолынан келе бермейді. Көбіміз ағат пікірге жол беріп жатамыз.
Тағы біразымызды қызғаныш, көреалмаушылық, қорқыныш, өзімшілдік пен күдік сезімі жаулап алған. Діні, шаш қою үлгісі, коммунизм немесе жақсы көретін кино жұлдызы жайлы пікірін өзгерткісі келмейтіндер де баршылық. Олай болса, адамдардың қатесін түзеткенді жақсы көрсеңіз, төменде берілген кітап үзіндісін күнделікті таңғы асыңызды ішер алдында ұмытпай оқып отырыңыз. Бұл үзінді Джеймс Харви Робинсонның « Сананың қалыптасуы » атты кітабынан алынды. Сеніміміздің қалай қалыптасатынына онша көңіл бөле бермегенімізбен біреулер оны өзгерткісі келсе, оларды қорғап қалуға барымызды саламыз. Мұнда бізді алаңдататыны – көзқарасымыз емес, өзіндік бағамызға тағылайын деп отырған сын. Бұл сөздің астарында « менің » тамағым, « менің » итім, « менің » үйім, « менің » әкем, « менің » отаным, « менің » елім, « менің » құдайым, т.с.с ұғымдар жатыр. Біз сағатымыздың дұрыс істемейтіні немесе көлігіміздің ескілігі жайлы пікірге қалай ренжісек, Марс каналдары, Эпиктет сөзінің айтылуы, салицилдің емдік қасиеті немесе Саргон патша өмір сүрген заман туралы түсінігімізді қайта қарастыру қажеттігі жайлы пікірге де дәл солай ренжиміз.
Біз күні бүгінге дейін өзіміз сеніп, табынып келгендеріміздің барлығы ақиқат екеніне әлі де сене бергіміз келеді, ал оларға, мейлі, тіпті, біріне ғана болса да, басқалардың күмәнмен қарауы реніш туғызады. Біз өз пікіріміздің дұрыстығын дәлелдеп, сенімдерімізді ақтау үшін түрлі тәсілдер қарастыра бастаймыз. Нәтижесінде, уәжіміз осыған дейін сеніп келген дүниелерімізге әрі қарай да сене беруге мүмкіндік туғызатын сылтау іздеумен алмасады ». Танымал психолог Карл Роджерс « Қалай адам болу керек? » де­ген кітабында былай деп жазады: « Басқа адамды түсінуге тырысқанымның артықшылығы көп екенін байқап жүрмін. Бұл айтқандарым сізге тосын көрінер. Басқаларды түсінуге тырысып көрудің қажеті бар ма? Меніңше, бар. Көп жағдайда біз басқалардың айтқанына түсіністік білдірудің орнына, оларды сынап, міней жөнелеміз. Біреулер сезімін, көзқарасын немесе сенімін білдіріп жатса, біз бірден оның дұрыс екенін немесе ақылға сыймайтынын, мүмкін еместігін, жақсы немесе жаман екендігін айта бастаймыз. Айтып тұрғандарының сол адам үшін қаншалықты маңызды екенін түсінуге тырысатын кездеріміз некен-саяқ ». Бірде мен түсқағаз жапсырту үшін декоратордың қызметіне жүгіндім. Жұмыс бітіп, төлем түбіртегі қолыма тигенде қатты састым.
Бірнеше күннен кейін таныс әйел қымбат бағаға жасатқан үйімді көруге келді. Кеткен шығынды естігенде ол: « Не? Масқара ғой бұл! Сізді оңдырмай алдапты », – деп қатты таң қалды. Шынымен солай ма еді? Иә, ол әйелдің айтқаны рас болатын. Алайда өзінің ой-пікіріне қатысты айтылған шындықты елдің бәрі қабылдай бермейді. Мен де сол адамдардың бірі болғандықтан өзімді қорғауға көштім. Сөйттім де « Жақсы орындалған істі қымбат деуге болмайды », « Арзан бағаға сапалы жұмыс жасатамын де­ген – бос сөз » деген сияқты бірдемелерді шұбырта жөнелдім. Ертеңіне тағы бір досым келіп, түсқағаздың өзіне ұнайтынын, өзінің де мүмкіндігі болса, осындай жөндеу жұмыстарын жүргізгісі келетінін айтты. Бұл жолғы менің жауабым мүлде басқа еді: « Шынымды айтсам », – дедім мен оған, – « Бұның ақшасын төлеуге шамам әрең жетті. Олардың қызметі өте қымбат екен. Оларға тапсырыс бергеніме өкініп қалдым ». Әдетте, қателескенімізді біз іштей мойындаймыз. Жолын тауып, жаймен түсіндірсе, басқаларға да мойындауымыз мүмкін, тіпті өзіміздің сенгіштігімізді мақтан етуіміз де ғажап емес. Алайда біреудің ойын күштеп таңуына жол бере қоймаспыз.
Американың беделді баспагер-редакторы Хорас Грили – аза­мат соғысы кезінде Линкольн саясатына ашық қарсылық білдірген адамдардың бірі. Ол дауласып, күлкіге айналдырып, кемсіту арқылы Линкольнді жеңемін деп ойлайтын. Линкольнге қарсылық кампаниясын ол айлар, жылдар бойы талмай жүргізіп келді. Бут Линкольнді атқан түні Хорас президент Линкольнді келемеждейтін, қатыгездікке толы кезекті бір мақаласын жазып отырған еді. Осының барлығы Линкольннің Хораспен келісуіне көмектесе алды ма? Жоқ! Ешқашан! Мазақпен біреудің шамына тию ешқашан да келісімге әкелмейді. Адамдармен қалай тіл табысып, өзіңізді басқаруға немесе мінезіңізді жақсартуға болатыны жайлы кеңес керек болса, Аме­рика әдебиеті классикасының бірі саналатын, өмірлік дастан деуге боларлық Бенджамин Франклиннің өмірбаянын оқығаныңыз жөн. Онда Бен Франклин өзінің дауласа кететін әдетінен қалай арылып, Америка тарихындағы ең қабілетті, ибалы, биязы адамға айналғаны туралы жазады. Франклин жас кезінде өте қызуқанды болатын. Осыған байланысты бір қартамыс квакер оны шетке шығарып алып, біраз сөгіс айтады. Өзіңмен келіспейтін адамдардың бәрінің намысына тиіп болдың. Айтқандарың адамдардың жанын жаралап, олар тіпті сөздеріңе құлақ асуды да қойды. Достарың да сенімен араласудан қашатын болды. Өзіңді көп білемін деп ойлайсың, саған адамдар қарсы сөз айтудан қалды.
Айтқысы да келмейді, өйткені олардың айтқанын сен бәрібір қабылдамайсың. Болашақта білімімді молайтамын деп ойламай-ақ қой, қазір де біліп тұрғаның шамалы ». Франклиннің бұл өткір сынды қалай қабылдағаны бәрімізге мәлім. Бұл айтылғандардың шындық екенін түсініп, алдағы уақытта осылай жалғаса берсе, өзін сәтсіздік пен әлеуметтік құлдырау күтіп тұрғанын сезінерліктей ақыл мен парасат Франклинде жеткілікті еді. Осылайша, ол дұрыс шешім қабылдап, өзінің дөрекі, өзімшіл мінезін өзгерте бастады. Тіпті, сөздік қорымдағы « әрине », « еш күмәнсіз » сияқты сөз тіркестерінің орнына « ойлаймын », « байқаймын », « менің ойымша » сияқты сөздерді қолдана бастадым. Біреулер мен үшін қате болып көрінетін дүниелерді дәлелдей бастаса, оларға бұрынғыдай ашық қарсы шығуды қойдым. Ал жауап бергенде бұл жағдайда оның ойының шындыққа жанасатынын айта келіп: « Дегенмен, осы­лай жасау дұрыс па деп тұрмын » деп қосып қоямын. Кешікпей мінез-құлқымдағы осы оң өзгерістердің нәтижесін көре бастадым. Мен араласқан әңгімелер бұрынғыдай емес, көңілді өтетін болды. Менің жаймен айтқан пікірлеріме олар бұрынғыдай қарсы шыққанын қойып, керісінше, келісе бастады.
Қателескенімді көргенде бұрынғыдай ренжімейтін болдым, ал менің ойымның дұрыс екенін көргендер қателерін түзеп, мен ұсынған жолды таңдап жататын. Өзімді мәжбүрлі түрде өзгертуге түрткі болған осы әдетім уақыт өте келе мен үшін жай бір нәрсеге айналғандықтан, елу жыл бойы ешкім де менен орынсыз сөз естіп көрмепті. Осы әдетімнің арқасында халық алдында беделге ие болдым, ескі ұйымдарды өзгертіп, жаңаларын құруды ұсынғанда олардың тарапынан қолдау таптым, жергілікті қоғамдық кеңестің мүшесі ретінде оларға ықпал ету мүмкіндігіне ие болдым. Мен, жалпы, сөзге шешен емеспін. Сондықтан да болар, халық алдына шыққанда аузыма сөз түспей қиналатын кездерім көп, соған қарамастан мен мақсатыма еш қиындықсыз жетіп келемін ». Франклиннің әдісін бизнес саласында қолдануға бола ма? Екі мысал келтірейік. Солтүстік Каролина штатына қарасты Кингс-Маунтин қаласының тұрғыны Кэтрин А.Оллред жүн жіпті қайта өңдеу зауытында өндірістік инженерия бөлімінің бастығы болып жұмыс істейді. Курсымызға қатысқанға дейін және қатысқаннан кейін бір күрделі мәселені қалай шешкенін ол бізге айтып берген болатын. Екі түрлі ғана жіп шығарып жүрген кезде бұрынғы жүйеміз жақсы көмектесті. Алайда жуықта біз жиырма түрлі жіп шығарамыз деген үмітпен біраз құрал-сайман сатып алдық.
Осыған байланысты өндіріс қарқынын арттыру үшін жұмысшыларды ынталандыруға және операторлардың еңбекақысын төлеуге ескі жүйенің шамасы жетпейтіні белгілі болды. Сондықтан нақты бір уақыт аралығында өндірген жіп түріне қарай оператордың еңбекақысын әділ төлеуге мүмкіндік беретін жүйе жасау қажеттілігі туындады. Жүйені жасап болған соң, оның еш мінсіз жүйе екеніне басшылықтың көзін жеткізу үшін жиналысқа бардым. Сөйттім де олардың қай жерде қателескенін, шешімдерінің неліктен қате екенін айта келе, жаңа жүйенің қалай жұмыс істейтінін түсіндіріп бердім. Қысқасы, ойланбай сөйлеп, оңбай таяқ жедім. Жаңа жүйеге қатысты көзқарасымды қорғауға жанталаса кіріскенім сонша, олардың ескі жүйеге қатысты қателіктерін өздері түсініп, мойындауына еш мүмкіндік бермедім. Мәселе тығырыққа тірелді. Осы курстың бірнеше сабағына қатысқаннан кейін өзімнің қандай қате жібергенімді түсіндім. Тағы бір жиналыс ұйымдастырып, олардың пікірлерін сұрадым. Әр мәселені жеке-жеке қарастырып, келесі мәселеге көшпес бұрын олардың пікірлерін біліп отырдым. Бірнеше ұсыныс айтылғаннан кейін олардан жүйені жетілдіруге көмектесуін сұрадым. Кездесу соңында олар менің ұсынысымды бірауыздан қабылдады. Адамның қатесін бетіне басқаннан оң нәтижеге жете алмайтынымды мен қазір түсіндім. Адамның намысына тисеңіз, өзіңіз де жеккөрінішті боласыз ». Тағы бір мысал келтіріп көрелік.
Негізі, мұндай мысалдарды оқығанда, кез келген адамның осындай жағдайға тап болуы мүмкін екенін естен шығармаңыз. Р.В.Кроули Нью-Йоркте ағаш материалдарын сатумен айналысатын компанияда сатушы болып жұмыс істейді. Ол қара тастай қатып қалған ағаш инспекторларына олардың қателігін түсіндіруге жылдар бойы тырысып келеді. Иә, оларды жеңген кездері де болды. Алайда бұл жеңістері оған еш пайда әкелмеді. Күндердің бір күнінде ол өзінің кезекті бір жеңісі фирма­ны мыңдаған доллар шығынға батырғанын білді. Курсыма келіп қатысқаннан кейін ол енді инспекторлармен сөйлесу тәсілін өзгертіп, ендігәрі олармен дауласпауға бел байлайды. Нәтижесі қандай дейсіз ғой? Оның айтқандарына құлақ түрейік. Ол аздай, бұл компа­ния бізге тапсырыс беруін тез арада тоқтатып, ауласында жатқан ағаштарды дереу алып кетуімізді талап етті. Мәселе былай болған екен жүк көлігіндегі ағаштардың төрттен бірі түсіріліп біткенде, олардың ағаш инженері жеткізілген ағаштың елу бес пайызының сапасы талапқа сай емес екенін айтады. Осыған байланысты олар ағаштарды қабылдаудан бас тартады. Мен тез жиналып, сол өндіріске қарай жол тарттым, келе жатып мәселені қалай шешсем екен деп ойланумен болдым.
Әдетте, мен бағалау ережелерін алға тартып, ағашқа қатысты жеткілікті білімі мен тәжірибесі бар инспектор ретінде ағаштың талапқа сай келетініне және олардың инспекторының ережелерді дұрыс түсінбегеніне келесі тараптың көзін жеткізуге тырысатынмын. Алайда осы жолы тренингте үйренгендерімді іс жүзінде қолданып көруге тырыстым. Зауытқа келсем, олардың сатып алу жөніндегі менеджері мен ағаш инспекторы ашудан жарылардай болып тұр екен. Мен ағаш артып келген көліктен ағаштарды түсіруін ары қарай жалғастыра беруін өтініп, өзім оларға үнсіз қарап тұрдым. Сосын инспекторға қарап, жарамсыз деп тапқан ағаштарды бір жаққа, жарамдыларын бір жаққа жинап қоюын өтіндім. Біраз бақылағаннан соң инспектордың кейбір ережелерді дұрыс түсінбегенін байқадым. Мысалы, біз жеткізген ағаш ақ қарағай дел аталады, ал инспектор – қатты ағаш маманы. Ақ қарағай жайлы білімім одан көбірек болса да, мен оның ағаштарды сұрыптағанына қатысты еш қарсылық білдірмедім. Тек қарап тұра бердім. Инспектордың қатесі жайлы жақ ашпадым. Тек арасында қандай да бір тақтайды не үшін жарамсыз деп танығандығы жайлы сұрап отырдым. Оның фирмасына алдағы уақытта қандай ағаш жіберу керек екенін білу үшін сұрақ қойып отырғанымды түсіндірумен болдым.
Сұрақтарымды қоя отырып, олардың өз талабына сай келмейтін тақтайларды алып тастағаны дұрыс болғанын айттым. Сөйтіп, оның тілін тапқандай болдым, арамыздағы мұз құрсау ақырындап ери бастады. Менің тарапымнан жайлап айтылған ескертулер нәтижесінде, жарамсыз дел есептелген бұл тақтайлардың шын мәнінде олар сұраған деңгейге сай екенін, ал егер бұлар расымен жарамсыз десе, бұдан да жоғары сұрыпты тақтайларға тапсырыс беру керектігін ол іштей түсінгендей болды. Алайда мәселені тікелей талқылап жатыр деп ойлап қалмауы үшін сөздеріме барынша абай болуға тырыстым. Ақырындап оның көзқарасы да өзгерді. Сөйтіп, ол өзінің ақ қарағай жөнінде көп біле бермейтінін мойындап, көліктен түсірілген әр ағаш жайлы сұрай бастады. Мен оған ағаштардың олар талап еткен көрсеткіш бойынша жеткізілгенін жайлап түсіндіре отырып, олардың мақсатына сай келмесе, бұл ағаштан бас тарта алатынын да ескертіп өттім. Осылайша, ол ағаштарды жарамсыз деп тапқан кезде және фирмасына қажетті сұрыпты таңдауда қате жібергенін мойындады. Нәтижесінде, мен кеткеннен кейін ол сапасыз деп тапқан ағаштарды қайта қарап, бәрін қабылдап, бізбен толық есеп айырысқан еді. Тек осы жағдайды ғана алып қарар болсақ, сәл ғана сыпайылық танытқаным, оның мінін көзіне шұқып көрсетпеуім компанияма айтарлықтай кіріс кіргізді.
Басқалардың алдында беделіңнің түспеуі қандай байлықтан да артық екені белгілі ». Бірде Мартин Лютер Кингтен өзі сияқты пацифист, әуе күштері генералы, сол кездегі ең жоғарғы шенге қол жеткізген қара нәсілді офицер Даниэл Чаппи Джеймсті неге жақсы көретінін сұрағанда, ол былай деп жауап беріпті: « Мен адамдарды өз көзқарасымның тұрғысынан емес, солардың көзқарасы тұрғысынан бағалаймын ». Сол сияқты бірде генерал Роберт Э.Ли Конфедерация президенті Джефферсон Дэвиске өзінің қол астында қызмет ететін бір офицерді жер көкке сыйғызбай мақтайды. Бұл әңгімеге сырттай куә болып отырған тағы бір адам бұған қатты таң қалып: « Генерал, соншалықты мақтап отырған адамыңыз сіздің қас дұшпаныңыз екенін, шамасы келсе, сіздің абыройыңызды төгуге дайын екенін сіз білмейсіз бе? » – деп сұрақ қояды. Айтпақшы, менің бұл тарауда айтқандарым жаңалық емес. Біздің жыл санауымыздан бұрынғы 2200 жылы Мысыр патшасы Ахтоя ұлына қазіргі кезде маңыздылығын әлі де жоғалта қоймаған керемет кеңес береді: « Адамдармен мәмілеге келе біл, бұл саған мақсатыңа жетуге көмектеседі » деген екен Ахтоя ұлына. Басқаша айтсақ, клиентіңмен, қосағыңмен немесе қарсыласыңмен сөз таластырма. Олардың қатесін бетіне басып, ашуына тиме.
Сәл де болса дипломат бола біл. Қатеңізді мойындай біліңіз Менің үйім Нью-Йорктың орталығына таяу орналасқан. Бірақ үйімнен таяқ тастам жерде Форест Парк деп аталатын саябақ бар. Саябақ деп аталса да кәдімгі орман. Жабайы ағаштарға толы. Колумб Американы ашқан кездегіден айтарлықтай өзгере қоймаған сияқты. Көктем кезінде онда бүлдірген бүр жарып, тиіндер ағаштан ағашқа секіреді, биіктігі кісі бойынан асатын шалғыны адам жүргізбейді. Мен өзімнің кішкентай күшігім, бостон бульдогы Рекс пен сол жерде қыдыруды әдетке айналдырған едім. Күшік сондай жуас, ешкімге залалы жоқ болғандықтан, адамдар көп жүрмейтін жерлерде мен оның қарғыбауы мен тұмылдырығын шешіп, бос қоя беретінмін. Осындай бір күні біз кімге ұрынарын білмей жүрген полицейге кездесіп қалдық. Заңға сіздің не ойлайтыныңыз қызық емес. Бос жүрген ит тиінді жеп қоюы немесе баланы қауып алуы әбден мүмкін. Осы жолы сізді жіберемін, алайда келесі жолы бұл жағдай қайталанар болса, заң алдында жауап бересіз ». Мен енді заң бұзбауға уәде бердім. Біраз уақыт бойы уәдемді бұзбауға тырыстым. Алайда сол тұмылдырықты екеуміздің де суқанымыз сүймейтін. Ақыры тәуекелге бел байлап, тұмылдырықты шешіп тындық.
Біраз уақыт бойы бәрі жақсы болатын, бір күні әлгі қырсық полицей тағы да алдымыздан шықпасы бар ма. Рекс екеуміз жарыса төбешікке шығып бара жатқанбыз, бір қарасам, сайтан алғыр заң төресі тура алдымызда тұр екен. Рекс те арсалаңдап тура алдынан шыға келді. Солай боларын білгенмін. Ішім сезген. Сондықтан полицейдің не айтарын күтпестен зуылдай жөнелдім. Кінәлімін. Өзімді ақтауға бет жоқ. Өткен аптада итті бос жібергенімді көрсеңіз, айыппұл салатыныңызды айтқансыз ». Итіңізді бұдан былай анау төбенің ар жағында, мен көрмейтін жерге серуендетіңіз. Осымен бұл жайды ұмытайық ». Басқа адамдар сияқты бұл полицей де өзінің маңызын көрсеткісі келген еді. Оның алдында жазықты екенімді айта бастағанда, өзінің мәртебесін кеңпейілділік таныту арқылы ғана сақтап қалуға болатынын ол түсінді. Ал енді өзімді ақтап алуға тырысып көрдім делік, сонда не болар еді? Бұрын-соңды полицеймен сөз таластырып көріп пе едіңіз? Мен полицеймен дауласпай, оның талабы дұрыс екенін, өзімнің әрекетімнің дұрыс еместігін мойындай бастадым. Бұл алдын ала ойластырған әдіс емес еді, шын ниетіммен мойындағанмын. Соның арқасында мен полицеймен, полицей менімен келісіп, мәселе еш қиындықсыз сәтті шешілді.
Тіпті, лорд Честерфилдтің өзі бір апта бұрын мені жауапқа тартуға дайын тұрған мына салт атты полицейден кішіпейіл бола алмаған болар. Бәрібір де сөгіс еститінімізді білсек, сөгіс жариялауға дайын адамның алдын орап, өзімізді өзіміз сөккеніміз дұрыс емес пе? Басқа біреуден ұрыс естігенше, кемшілігімізді өзіміздің мойындағанымыз әлдеқайда жеңіл. Қарсы алдыңызда тұрған адамның ойындағы сізге айтайын деп тұрған ескерту, сөгістерінің барлығын бұл сөздер ол адамның аузынан шыққанға дейін өзіңіз айтып үлгеріңіз. Бұдан кейін қабылданар үкімнің сіздің пайдаңызға шешілетініне күмәніңіз болмасын, офицер екеуміздің арамызда болған жағдай секілді кінәңіз толығымен кешіріледі деп ойлаймын. Өнер туындысын сатып алғысы келген ашулы, қазымыр клиенттің тілін табу үшін жарнама суретшісі Фердинанд Э.Уоррен осы тәсілді қолданған-ды. Болған жайды әңгімелей отырып, Уоррен мырза жарнама және баспа үшін салынған суреттердің нақты болуы қажет екенін еске сала кетеді. Асыққан кезде қателердің болып тұратынын өздеріңіз де білесіздер. Осындай редакторлардың бірі жоқ жерден қате табуға тырысатын. Оның тарапынан айтылған әділ сын болса, ашуланбайсың ғой. Бірақ оның тарпа бас салып, айқайлай жөнелетіні менің ашуымды келтіретін. Жақында оның осындай тағы бір шұғыл жұмысын орындаған едім.
Іле-шала ол телефон соғып, кейбір жерлерде қате кеткенін айта келіп, тез арада жетуімді сұрады. Келген кезде жағдайдың тура өзім ойлағандай екеніне көзім жетті. Оның түрі өрт сөндірерліктей еді, маған тиісуге тағы бір мүмкіндік тапқанына қуанып та тұрғандай болды. Осыны байқаған мен курста үйренгендерімді есіме түсіріп, былай дедім: « Мырза, барлығы да шынымен де сіз айтқандай болса, мен кінәлімін, мойындаймын. Сізбен көп уақыттан бері бірге жұмыс істеп келе жатқандықтан, сіздің нені қалайтыныңызды түсінетін уақытым болды. Ұяттан өртенердей болып тұрмын ». Содан кейін ол пікірін өзгертіп, енді өзі мені қорғауға көшті. Алайда бүлінген ештеме жоқ. Бұл небәрі » дей бергенде, мен оның сөзін бөліп « Қатенің кез келген түрі зиян шектіреді. Жоқ дегенде, ашу туғызатыны анық », – дедім. Ол сөзімді бөлгісі келіп еді, мен оған қарамадым. Мұндай мүмкіндік енді маған туа қоймасы анық. Өмірімде алғаш рет өзімді сынауға мүмкіндік алдым және бұл маған қатты ұнады. Сіз маған өте көп тапсырыс беретіндіктен, сапалы өнім талап етуге толық құқыңыз бар. Сондықтан суретті қайта сызып әкелуге рұқсат етіңіз ».
Сөйтті де, ол менің жұмысымды мақтай жөнелді. Суретті сәл-пәл ғана өзгерту керектігін айта келіп, бұның еш шығынды талап етпейтінін, түкке тұрмайтын қатеге бола, сонша уайымдаудың қажеті жоқ екенін де қосып қойды. Осылайша, өзімді кінәлағаным оның жанжалдасуға деген ынтасын қайтарып тастады. Соңында түскі асты бірге ішуге шақырып, қоштасарда төлемақымен қоса тағы бір тапсырыс берді. Дәтің жетіп, қателігіңді мойындай білудің өзі кейде қуаныш сезімін сыйлайды. Ол өзіңді кінәлі сезінудің, өзіңді ақтап алуға тырысудың алдын алады және қателіктің салдарынан туындаған қиындықты шешуге көмектеседі. Нью-Мехико штаты, Альбукерке қаласының тұрғыны Брюс Харви қателесіп, ауырып жатқан жұмысшының айлық жалақысын толық аударып жібереді. Қатесін байқаған кезде, жұмысшыны шақырып алып, ауырып жатқан кезде жалақысын толық алуына байланысты келесі айда жалақының тек жартысы ғана берілетінін түсіндіреді. Жалақының жартысын ғана алу ауыр тиетіндіктен, жұмысшы қайтарылуы тиіс соманы бірнеше айға бөліп тастауын сұрайды. Харви оған бастығы рұқсат берген жағдайда ғана солай істей алатынын айтады. Мен де қатені жіберген өзім екенін қайталап айтудан танбадым. Қате менің тарапымнан кеткенін мен айтқан сайын, ол кеңседегі барлық адамды кінәлап шықты.
Ақырында, маған тесіле қарап отырды да былай деді: « Жақсы, бұл сенің қатең болсын. Онда жөнде ». Қате жөнделді, ешкім де ыңғайсыз жағдайға қалмады. Мен де бас сауғалап, сылтау іздеп кетпей, күрделі мәселені өз бетімше шеше алғаныма қуандым. Содан бері бастығым маған басқаша қарайтын болды ». Кез келген ақымақ адам ақталуға сылтау таба алады. Ал қатесін мойындау екінің бірінің қолынан келе бермейді және ол адамның мерейін өсіріп, абыройын асқақтатады. Айталық Геттисберг түбінде болған Пикетт шайқасында әскерінің жеңіліске ұшырауын тек өзінің ғана қателігі екенін тайсалмай мойындай білгені үшін ге­нерал Роберт Ли ел есінде қалды. Пикетт шайқасы тарихта батыс әлемінде бұрын-соңды болмаған ең үлкен, ең ауыр шайқас ретінде белгілі. Генерал Джордж Е.Пикеттің өзі қандай еді? Оның шашының ұзындығы сонша, иығына дейін жететін Италия жорықтарындағы Наполеондай ол күн сайын соғыс алаңынан махаббатқа толы хаттарды үйіне үзбей жолдап отырды. Сол бір қарғыс атқыр шілденің ыстық күндерінің бірінде бас киімін шекесіне қисайта киіп, одақтастар шебіне қарай атой салған оған қошемет көрсеткен әскері соғыс алаңын басына көтерген еді. Соңынан ерген әскердің көптігінен жер қайысады.
Олар үзеңгілері бір-біріне соғысып, найзалары күнмен шағылысып, алға қарай маңғаздана жылжыды. Бұл бір көңіл толқытарлық керемет көрініс еді. Бұларды көрген одақтастар әскерінің өзі де атойласып жатты. Пикетт әскері жеміс бағы мен жүгері алаңдарын, көкмайса мен сай-жыраны артқа тастап, жанкештілікпен алға қарай ұмтылды. Оларды бұршақтай жауып, жарылып жатқан зеңбірек оқтары да тоқтата алмады. Кенет Ридж қорымының артында, тасада ыңғайлы сәтті күтіп жатқан федералдық жаяу әскер қарсы көтеріліп, шабуылдап келе жатқан Пикетт әскеріне үздіксіз оқ ата бастайды. Төбенің үсті қызыл қанға боялып, бір сәтте қасапханаға айналып шыға келді, құтты бір жанартау атқылағандай болды. Бірнеше минут ішінде Пикетт бригада командирлерінің тек біреуінен басқасы ажал құшып, бес мың әскердің бестен төрті шайқас алаңында қаза тапты. Осы кезде соңғы шепте келе жатқан генерал Льюис А.Армистед тас қоршаудан секіріп өтіп, қылышын сермей « Көздеріне көк шыбын үймелетіңдер, жігіттер! » – деп айқайлайды. Олар солай жасады да. Қоршауды бұзып өткен сарбаздар жау әскерін сүңгіге түйреп, мылтық сабымен бастарын жарып, Ридж қорғаны төбесіне Оңтүстік туын тігеді. Алайда ту ұзақ желбіреп тұра алмады.
Дегенмен, бұл жағдай конфедерацияның ең басты жеңісі ретінде тарихта қалды. Пикетт әскерінің бұл шабуылы соғыстың аяқталуына негіз бол­ды. Ли жеңілді. Ол солтүстікті ала алмады. Ли бұны түсінді. Оңтүстіктің тағдыры шешілген болатын. Жігері құм болып, сағы сынған Ли қатты уайымдап, орнына жігерлі жастардың бірін таңдауын өтініп, конфедерация президенті Джефферсон Дэвиске өтініш білдіреді. Ли Пикетт шайқасындағы жеңілісі үшін басқа біреулерді кінәлағысы келсе, ол сылтауды еш қиналмастан-ақ табар еді. Дивизия командирлерінің көбі оның сенімін ақтай алмады. Атты әскерлер дер кезінде келмегендіктен, жаяу әскерге қолдау көрсетпеді. Сылтаулар тізімі осылайша « анау болмады, мынау болмады » деп жалғасып кете берер еді. Алайда генерал Ли сәтсіздігі үшін басқаларды кінәлауға бара қоятын адам емес еді. Ол өте мәдениетті болатын. Пикеттің әбден шаршап, қанға боялған әскерлері одақтастар шебіне қайта шабуыл жасаған кезде, Роберт Е.Ли еш қаймықпастан оларға жалғыз өзі қарсы шығады. Менің қателігімнен біз жеңілдік » деген ой сол мезетте оның жанын жегідей жеген еді. Осылайша қатесін мойындауға батылы жеткен генералдар тарихта өте аз.
Курсымызды Гонконгте жүргізетін Майкл Чунг қытай мәдениетінің біраз ерекшеліктері бар екенін және осы қағидаларды қолдану кейде ескі салт-дәстүрлерге қарағанда көбірек пайда келтіретіні жөнінде айтып берген еді. Курста кезінде анашаға әуестігі үшін ұлы бас тартқан, қазір ол әдетінен құлан-таза айыққан орта жастағы бір ер адам болыпты. Қытай дәстүрі бойынша үлкен адам бірінші болып қадам жасамайды. Сондықтан ол ұлым кешірім сұрап, алдыма өзі келер деп үміттенеді. Курс басталған кезде ол қатысушыларға өзі ешқашан көрмеген немерелері жайлы, ұлымен қайта қауышуды қаншалықты қалайтыны жайлы айтып берген болатын. Оның курстастарының барлығы қытайлар болғандықтан, олар бұл адамның қалауы мен ескі дәстүр арасындағы қайшылықты жақсы түсінді. Ол жастар үлкендерді сыйлауы керек деп есептейтіндіктен, өз қалауына ерік бермей, ұлының келуін күтумен болады. Курс аяқталуға жақын қалғанда ол курстағыларға былай дейді: « Мен мәселені әбден ойластырдым. Дейл Карнеги « Қателессең, қатеңді түзетуге асық » деген. Қатемді тез түзете алмадым, оны мойындауға батылым жетеді. Иә, мен ұлымды ренжіттім. Оның мені көргісі келмейтіні де, өмірінен біржолата аластатқысы келетіні де жөн.
Жас адамның алдына барып кешірім сұрау менің абыройымды айрандай төккенімен, қате менен болғандықтан, оны мойындауым керек ». Курсқа қатысушылар оған ду қол шапалақтап, қолдау білдірді. Келесі күні ол ұлының үйіне барып, одан кешірім сұрағанын, ұлының оны кешіргенін, енді ұлымен, келінімен және немерелерімен бірге жаңа өмір бастауға бел буғанын қуана жеткізді. Элберт Хаббард – адамның шамына тиер ащы сөздерімен халықты ашуландырып, көп қарсылыққа тап болған, басқаларға ұқсамайтын дара жазушы. Алайда өзіне ғана тән, адамдармен тіл табыса білу қасиетінің арқасында оның дұшпандары лезде досқа айналатын. Мысалы, ашудан жарылардай болып отырған оқырмандардың бірі оның пәленше деген мақаласымен келіспейтінін айтып, Хаббардтың жер-жебіріне жетіп, оған тіл тигізетін кездер болады. Сонда Хаббард әлгі адамға былай деп жауап береді. Кеше жазғандарым бүгін көңілімнен шықпай отыр. Сіздің бұл мәселе жайлы не ойлайтыныңызды білгеніме қуаныштымын. Біздің жаққа жол түсіп жатса, маған соқпай кетпеңіз, сол кезде бұл мәселені бірге талқылайтын боламыз. Сіз екеуміздің танысуымызға бұл жағдай жақсы сылтау болмақ ». Ізгі ниетпен, Хаббард Өзіңізге осылай жауап берген адамға не дер едіңіз?
Айтқанымыз дұрыс болған жағдайда оны адамдарға жайлап жеткізе білгеніміз жөн, ал қателессек, өзімізге адал болып, қатемізді тез арада еш қиналмастан мойындай білгеніміз дұрыс. Бұл тәсіл таңғаларлық нәтиже беріп қана қоймайды, ол өзіңізді ақтағаннан әлдеқайда қызығырақ. Ойыңызды түгел айтып, бір жеңілдеп қалдыңыз. Ал сіздің ашуға толы сөзіңіз арналған сол бір адам жайлы ойлап көрдіңіз бе? Сіз айтарыңызды айтып, бір жеңілдеп қалғанмен, ол қандай жағдайда? Ол жеңілдік сезінді ме? Ашу-ызаға толы дұшпандық көзқарасыңызбен ол келісе алар ма екен? Вудро Вильсон « Сіз маған жұдырық ала жүгірсеңіз, өзімді қорғап, қарсы шабуылдайтын қол менен де табылады. Алайда маған келіп, бір-бірімізге неліктен ұқсамайтынымызды, дау-дамайдың себебі не екенін талқылап көрейікші десеңіз, салиқалы сұхбаттан кейін бір-бірімізден айтарлықтай айырмашылығымыздың жоқ екенін, керісінше, көп мәселеде көзқарасымыздың ұқсас екенін байқаймыз. Демек, шынайы ниет, шыдамдылық болса, біз ортақ мәмілеге қол жеткіземіз » деген екен. Вильсонның сөзі қаншалықты шындыққа жанасатынын кіші Джон Д.Рокфеллер дәлелдеп берді. Ол кезде Америка өнеркәсібі тарихында екі жылға созылған қарсылық акциялары салдарынан болған қанды қырғын штат тұрғындарын әбден есеңгіретіп тастаған еді.
Әбден ашуына мінген кеншілер Colorado Fuel and Iron Company басшылығынан жалақыларын көбейтуді талап етті, ал бұл компания Рокфеллердің меншігінде болатын. Компания мүлкі талқандалып, ереуілшілерді басу үшін әскер шақырылды. Жер-дүние қанға боялып, көтерілісшілерге қарсы атылған оқ оларды аяусыз қырып жатты. Жек көру мен ашу-ыза санасын әбден жаулап алған жұмысшыларды Рокфеллер өз жағына тартуға тырысты және дегеніне жетті де. Ол бұған қалай қол жеткізді? Оқиға былай болған екен: бірнеше апта бойы жүргізген келіссөздің нәтижесінде Рокфел­лерге көтерілісшілердің өкілдерімен бетпе-бет сөйлесудің сәті түсті. Олардың алдында сөйлеген сөзі шешендік өнердің нағыз үлгісі еді, бұл оның айтарлықтай жетістікке жетуіне түрткі болды. Оның айтқандары Рокфеллерді жойып жіберуге дайын тұрған жұмысшылардың жеккөрінішін басты. Оны жақтаушылар, қолдаушылар пайда бола бастады. Оның келтірген дәлелдері әркімнің көкейінде мықтап орнығып, ештеңеден тайынбауға бет алған жұмысшылар жалақы мәселесін қайта көтермей, жұмыс орындарына қайтып оралды. Рокфеллердің сөзінен үзінді келтіруді жөн көріп отырмын. Оның айтқаны достық лебізге толы екеніне көңіл бөліңіздер. Рокфеллердің бірнеше күн бұрын ғана өзін дарға асуға дайын тұрған адамдардың алдында сөйлеп тұрғанын ұмытпаңыздар. Соған қарамастан, Рокфеллер бұл адамдармен миссионер-дәрігерлермен сөйлескендей жайбарақат сөйлесті.
Оның айтқандары: « Сіздердің алдарыңызда сөз алғаныма қуаныштымын. Көбіңіздің әйел, бала-шағаларыңызбен таныстым, біз осында бір-бірімізді бұрыннан білетін достар ретінде кездесіп отырмыз. Өзара достық сезімі, ортақ мүддеміз, тек сіздердің қолдауларыңызбен ғана осында келу мүмкіндігіне ие болдым » деген сияқты тіркестерге толы еді. Сіздердің алдарыңызға келу мен үшін зор мақтаныш және оны өле-өлгенше естен шығармаймын. Кездесу екі апта бұрын болғанда, мен көбіңізді танымас та едім және бөтен адамдай күй кешер едім. Өткен аптада оңтүстіктегі көмір шахталарына барып, басқа жақта жүрген жұмысшылардан басқаларының барлығымен жеке-жеке сөйлескеннен кейін және отбасыларыңызға барып, әйел, бала-шағаларыңызбен тілдескеннен кейін мен алдарыңызға дос, таныс адам ретінде келіп отырмын. Тура осы көңіл күймен біз бәрімізге ортақ мүддемізді талқылайтын боламыз. Өкінішке қарай, мен компания қызметкері де, жұмысшылар атынан келген өкіл де емеспін, тек сіздердің рұқсаттарыңызбен ғана маған мұнда келу бақыты бұйырды. Алайда мен акционерлер мен директорлар атынан келіп отырғандықтан, сіздерге қандай да бір қатысым бар деп ойлаймын ». Бұны жылы сөйлеу арқылы дұшпаныңды өзіңе қаратудың айқын мысалы десек, қателеспеспіз дел ойлаймын.
Рокфеллер басқа тәсілді таңдап алды деп ойлайық, сөйтіп шахтерлермен ұрсысып, нақты жағдайды олардың көзіне шұқып көрсетіп, олардың қателерін бетіне басты делік. Тіпті олардың қателерін дәлелдеп бере алды деп ойлайық. Сонда не болар еді? Жұмысшылар одан бетер ашуға беріліп, жек көру сезімі ақылдарынан адастырып, жағдай ушыға түсер еді. Адам жүрегі ренішке толып, сіздің алдыңызда өзін қолайсыз сезінер болса, ол ешқашан айтқаныңызбен келіспейді. Сізге үнемі реніш білдіретін ата-анаңыз, өктем бастықтарыңыз бен қазымыр күйеулеріңіз, сөзуар әйелдеріңіз адамдардың көзқарасын өзгертуді қаламайтынын түсінетін кез келген сияқты. Сізбен немесе менімен келісуге оларды мәжбүрлеп көндіре алмаймыз. Ал достық пейілмен жылы-жылы сөйлесек, оларға ықпал етуге әбден болады. Осы туралы Линкольн да жүз жылдай бұрын айтып кеткен еді. Енді оның айтқанына құлақ түрейік. Олай болса, адамдардың қолдауына ие болғыңыз келсе, алдымен өзіңіздің дос екеніңізді сол адамға дәлелдеп беруге тырысыңыз. Бірауыз жылы сөзіңіз оның жүрегін жібітеді және айтқандарыңыздың оның санасында сақталып қалуына мүмкіндік береді ». Ереуілшілерге достық пейіл танытудың пайдалы екенін қазіргі кезде іскер адамдар да түсіне бастады.
Айталық, « Уайт Моторс » компаниясының 2500 жұмысшысы жалақыны көтеріп, жұмысқа тек кәсіподақ мүшелерін ғана алуды талап еткен кезде, компанияның сол кездегі президенті Роберт Ф.Блэк барынша сабыр сақтады. Оларды жазғырып, қорқытпады, тіпті коммунистер жайлы жақ ашпады. Керісінше, ол жұмысшыларды мақтап, Кливленд газетінде мақала бастырып, онда « құрал-саймандарынан бас тартқан бейбіт шеру үшін » жұмысшыларға алғыс білдіреді. Көтерілісшілердің ерігіп бос отырғанын көрген ол бірнеше бейсбол добын, қолғаптар сатып алып беріп, бос жерлерде бейсбол ойнауға кеңес береді. Ал боулингпен айналысатындар үшін кегельбанды жалға алады. Блэктің бұл достық қатынасы өз жемісін берді. Ереуілшілер күрек, сыпырғыш пен жәшік сұрап алып, зауыт айналасын сіріңке, қағаз, темекі қалдықтары сияқты қоқыстардан тазалауға кіріседі. Керемет емес пе? Жалақысының көтерілуін, кәсіподақпен санасуды талап етіп отырған жұмысшылар зауыт аумағын тазалаумен айналысты дегенге сену қиын ғой. Америка тарихында мұндай жағдай бұрын-соңды болмаған. Бұл көтеріліс небәрі бір аптаға созылып, екі жақтың да көңілінен шыққан шешім қабылдаумен аяқталды. Өз заманында шешендік өнердің шебері атанған Даниэль Уэбс­тер алдыңғы қатарлы адвокаттардың бірі болып саналды.
Ол өзінің қызметін таңдаған адамның мүддесін қорғауда барлық дәлел уәждерді шеберлікпен қиыстыра айтатын. Сөз арасында « Сот бұл мәселені қарастырар деп ойлаймын », « Ойлану керек сияқты », « Сіздер ескерсе дейтін дәлелдер мыналар », « Керемет біліміңіз бұл деректердің маңызын түсінуге көмектесер деп сенемін » сияқты тіркестер арқылы айтар ойын жайлап қана жеткізуге тырысатын. Қысым көрсетпейтін. Ойын күшпен тықпаламайтын. Ешкіммен ұрсысып, керіспейтін. Ол ойын баяу, қоңыр дауысымен, сабырмен жеткізуге тырысатын. Оның танымал болуына дәл осы қасиеті жол ашты деуге болады. Сізге ереуілшілерді сабырға шақырудың немесе соттың алдында сөз алудың қажеті бола қоймас, алайда үйді жалдау құнын төмендеткіңіз келетіні немесе өзіңізге қажетті басқадай бір істе жетістікке жеткіңіз келетіні даусыз. Осындай достық қатынас сізге көмектесе ала ма? Байқап көрейік. Инженер О.Л.Штрауб пәтер жалдау ақысын азайтқысы келеді. Пәтер иесінің қатал адам екенін ол білетін. Бұл жайлы курста ол бізге әңгімелеп берген еді. Шынымды айтсам, ол пәтерден көшуді онша қаламадым. Жалдау ақысын төмендетсе, қала берер едім. Алайда солай болатынына аса сене қоймадым. Маған дейін басқа жалға алушылар да талпынып көргенімен, одан еш нәтиже шықпады.
Өйткені қожайынмен тіл табысу мүмкін емес еді. Алайда мен курста үйренген тәсілдерімнің көмегімен онымен сөйлесіп көруге тырыстым. Хатымды алысымен, ол бір күні хатшысын ертіп маған келді. Оларды күлімдей қарсы алған мен пәтер құнының қымбаттығы жай­лы жақ ашпадым. Керісінше, бұл үйде тұрудың маған өте ұнайтынын айттым. Сөздерімде еш жалғандық жоқ еді. Оның үйді басқарудағы еңбегін бағалайтынымды айттым, тағы бір жыл тұрғым келгенімен, мүмкіндігім жоқ екенін де тілге тиек етуді ұмытпадым. Тұрғындар осылай жылы қарсы алар деп ол ойламаған болуы керек. Не айтарын білмей абдырап қалды. Сосын өзінің қазіргі кезде қандай қиын жағдайларды бастан өткеріп жатқанын, тұрғындарға ренішін, олардың бірі он төрт рет хат жазғанын, кейбірінің, тіпті тым асыра сілтеп жіберетінін жеткізді. Тағы бірі үстіңгі қабатта тұратын адам қорылдауын қоймаса, пәтер ақысын төлемей қоямын деп корқытқан екен. Сөйтіп, мен айтпасам да пәтерақысын арзандататынын айтты. Мен де қарап қалмай, қандай соманы қалтамның көтере алатынын айтып едім, ол сөзсіз келісті. Кетерінде « Пәтеріңізге қандай жөндеу жұмыстарын жасап бергенімді қалар едіңіз? » – деп сұрады.
Басқа пәтер тұрғындары қолданған тәсіл көмегімен жалдау құнын төмендетуді өтінген болсам, мен де солар сияқты сәтсіздікке ұшырар едім. Тек достық ниетпен, жылы-жылы сөйлеу арқылы ғана мен осындай жетістікке жеттім ». Пенсильвания штатының Питтсбург қаласының тұрғыны Дин Вудкок – жергілікті электр желісін тарату компаниясының бөлім бастығы. Бірде компания жұмысшыларына электр бағанының басындағы бір құрылғыларды жөндеу тапсырылады. Оған дейін басқа бөлім атқарып келген бұл жұмыс біраз уақыттан бері Вуд­кок басқаратын бөлімнің қарамағына өткен еді. Тәжірибелері жеткілікті болғанымен, олар бұл жұмысты бірінші рет атқарайын деп тұр. Сондықтан да тапсырылған іс қолдарынан келер ме екен деген сұрақ әркімді де мазалайды. Сөйтіп, Вудкок мырза оның бірнеше менеджері мен коммуналдық қызмет көрсету бөлімінің бірнеше жұмысшысы жұмыс барысын көруге оқиға орнына келеді. Олар келгенде ондағы бірнеше жеңіл көлік пен жүк көліктерін және баған басында жұмыс істеп жатқан екі адамнан көз алмай тұрған бірнеше адамды көреді. Бір кезде Вудкок көшенің ар жағында қолында фотоаппараты бар ер адамның көлігінен түсіп, оларды суретке түсіре бастағанын байқайды. Коммуналдық қызмет бөліміндегілерге мұндай жағдай жақсы таныс.
Сол кезде Вудкок екі адам ғана жасауға болатын жұмысты он шақты адамның атқарып жатуы суретке түсіріп жатқан адам үшін ақылға сыймайтын әрекет болып көрінетінін түсінді. Сондықтан көшенің арғы бетіне өтіп, әлгі адамға жақындап келді. Анам – сіздің компанияның акционерлерінің бірі. Бұл ол үшін үлкен жаңалық болатынына сенімім мол. Тіпті сіздің компаниядан акция сатып алғанына өкінетін де болар. Мен қаншама жыл бойы оған бұл компаниядан еш пайда жоқ деп айтып келемін. Оған мына суреттер куә. Бұл суреттер газет тілшілерінің де қызығушылығын туғызатынына күмәніңіз болмасын. Сіздің орныңызда болсам, мен де солай ойлар едім. Алайда бұл ерекше жағдай. Сөйтті де, Вудкок өзі басқарып отырған бөлімнің бұл жұмысты бірінші рет атқарып отырғанын, сол үшін де басшылардың бәрі оған қызығушылық танытып жатқанын түсіндіре келіп, әдетте бұл жұмысты екі-ақ адам атқара алатынын айтып берді. Бұны естіген фотограф аппаратын сөмкесіне салды да, жағдайды түсіндіру үшін уақытын бөліп келгені үшін Вудкоктың қолын алып рақмет айтты. Осылайша, Дин Вудкоктың достық пейілі компаниясының абыройын сақтап қалды.
Осындай жағдайға тап болған тағы бір кейіпкеріміз – Нью-Гемпшир тұрғыны Джеральд X.Винн ашуға жол бермей, бейбіт жолмен, шығынның орнын толтыру жайлы мәселені қалай шеше алғанын айтып берген болатын. Басқа жаққа ағып кете алмағандықтан, су үйдің іргетасының айналасына жиналды. Ары қарай жертөлеге өтіп, оны да толтыра бастады. Осының кесірінен пеш пен су жылытқыш істен шықты. Шығынның жалпы құны екі мың доллардан асып жығылды. Қолымдағы сақтандыру полисінің мұндай шығынды жабуға шамасы келмейтіні анық. Кешікпей үй салған мердігердің үйдің жанынан суағар салмай кеткенін біліп, онымен кездесуге өтініш білдірдім. Оның кеңсесіне дейінгі жиырма бес мильді жүріп өту аралығында мен барлық жағдайды ой елегінен өткізіп, осы курста үйренгендерімді ескере отырып, ашу шақырып, айқайға басу менің мәселемді шешпейтінін түсіндім. Келгеннен кейін де салқынқандылық танытып, әңгімені оның Вест Индияда қызмет еткен шағынан бастадым. Сөйтіп, уақыты келді-ау деген кезде өзім тап болған « азғана » про­блема жөнінде айта бастадым. Ол мәселені шешуде өзінің көмек көрсететінін айтты. Бірнеше күннен кейін ол телефон соғып, шығынды толығымен өтеп беретінін және мұндай жағдай қайталанбас үшін су ағатын арық та салып беретінін жеткізді.
Бұл жағдайға мердігер толығымен жауапты болғанымен, мен әңгімемді бейбіт мазмұнда бастамасам, барлық соманы төлеуді мойнына алмас еді ». Көп жыл бұрын, Миссуридің солтүстік-батысында орналасқан ауылдық мектепке орман арасымен жүгіріп барып келетін жалаң аяқ бала кезімде күн мен жел туралы бір ертегіні оқыған едім. Олар « Кім күштірек? » деп келіспей қалады. Сонда жел « Өзімнің сенен күшті екенімді оп-оңай дәлелдей аламын. Әнебір қарт адамды көріп тұрсың ба? Оның үстіндегі тонын сенен бұрын шеше алатыныма бәс тігемін », – дейді. Осыдан кейін күн бұлттың артына жасырынып, жел ұйтқып соға бастайды. Жел қатты соққан сайын қария да тонын қымтана түсіп, орнынан қозғалмайды. Ақырында, шамасы жетпейтінін түсінген жел ұйтқуын қойып, жеңілгенін мойындайды. Сол кезде бұлттан шыққан күн қарияға қарап күлімдейді. Оның жылы шуағынан ыстықтап, терлеген қария тонын шешіп, қолына алады. Сонда күн желге « Жылы пейіл пен қайырымдылық әрқашан да зорлық пен ашудан күшті! » деген екен. Бірауыз жылы сөздің қатып қалған мұздай жүректі еріте алатынын жақсы түсінген адамдар жылы шырай таныту мен достық пейілді бәрінен де жоғары қоятынын істерімен дәлелдеп келеді.
Мэриленд штатына қарасты Лютервилл қаласының тұрғыны Ф.Гейл Коннор сатып алғалы төрт-ақ ай болған көлігін көлік жөндеу орталығына үшінші рет апарған кезде бұған көзі әбден жетеді. Сәлден кейін мен Уайт мырзаның кабинетіне кіріп, өзімді таныстырып, көлікті достарымның көрсетуі бойынша олардың таныс дилерінен сатып алғанымды, достарымның көлік бағасының онша қымбат еместігін, ал қызмет көрсетуінде мін жоқ екенін айтқанын да жеткіздім. Мені тыңдап отырғанда ол күлімдеген қалпынан еш танбады. Сосын мен қызмет көрсету бөліміне қатысты тап болған проблемамды айтып бердім. Соңында « Компания беделіне нұқсан келтіруі мүмкін әр жағдай жайлы біліп отырғаныңыз жөн деп ойлаймын » деп қосып қойдым. Ол өзіне келіп, туындаған проблемалар жөнінде хабардар еткенім үшін алғыс білдірді, мәселемді тез арада шешіп беретініне уәде берді. Ол сөзінде тұрып, мәселені шешуді тікелей қадағалап қана қойған жоқ, сондай-ақ көлігім жөндеуде болған уақытта пайдалана тұру үшін өз көлігін де берген еді ». Крез ханның құлы болған Эзоп біздің жыл санауымызға дейінгі алты жүз жыл бұрын керемет ертегілерін мұраға қалдырып кеткен грек ертегішісі. Оның адам табиғаты жайлы айтқандарымен жиырма алты ғасыр бұрынғы Афина тұрғындары қалай келіссе, бүгінгі Бостон мен Бирмингемде өмір сүретін адамдар да дәл солай келіседі.
Тоныңызды суық жел емес, мейірімді шуағын төккен күн ғана шешкізе алады. Ашу мен ызаға қарағанда, қайырымдылық пен қарапайымдылық адамдардың пікірін өзгертуге әлдеқайда көбірек ықпал етеді. Олай болса, Линкольннің айтқанын естен шығармаңыз: « Шіріген тамақтан гөрі балдың бір тамшысына шыбын көбірек үймелейді ». Сократтың құпиясы Адамдармен сөйлескен кезде әңгімеңізді көзқарастарыңыздың үйлеспейтіні туралы айтудан бастамаңыз. Керісінше, өзара келісетін мәселелер төңірегінде ғана әңгіме қозғаңыз. Екеуіңіздің де бір бағытта жұмыс істеп жатқандарыңызды, тек оны іске асыру жолдарыңыздың ғана өзгешелеу екенін айтуды ұмытпаңыз. Сұхбаттасыңыз мақұл деу үшін сізге қарсы болмауының алдын алуға тырысыңыз. Профессор Оверстриттің пікірінше, « Жоқ » деген жауап аяққа салынған тұсау іспеттес. Олай болса, кез келген әңгімені жағымды жағынан бастаған жөн. Шешен адам әңгіменің басында бірнеше сұрағына « иә » де­ген жауап алуға тырысады. Бұл арқылы ол тындармандарына психологиялық тұрғыдан әсер ете алады. Басқаша айтсақ, ол әңгімелесіп отырған адамын өзіне қажетті бағытқа түсіреді. Әрине, ол үшін біршама күш жұмсауға тура келеді, бірақ осы бағытқа сұхбаттасын түсіріп алған соң, басқа бағытқа ауысып кетуі немесе кері қайтуы да оңайға түспейді. Бұл психологиялық заңдылықты оңай түсіндіріп беруге болады.
Адамның « жоқ » деуі – оның осы бір үш әріпті айтқанынан да күрделі процесс. Бұл сөзді айтқан кезде мидың белгі беруі арқылы адамның жалпы ағзасы, жүйке жүйесі, бұлшық еттерінің бәрі ұсынысты қабыл алуға қарсы болады. Әдетте бұл құбылыс көзді ашып жұмғанша іске асады. Сол сияқты адам « иә » деп жауап берген кезде организм ұсынысты қабыл алуға икемделеді. Де­мек, біздің әңгімелесіп отырған адамымыз неғұрлым көбірек « иә » деген сайын, оның ұсынысымызды қабылдау ықтималдылығы да соғұрлым көбейе түседі. Кейде басқалармен келіспейтінін көрсетуге дайын тұратын адамдар өзінің беделін осылайша арттырғысы келетіндей көрінеді. Студенттің, клиентіңіздің, балаңыздың, күйеуіңіздің немесе әйеліңіздің бір рет айтқан « жоғын » түзету үшін біраз төзім мен уақыт қажет болатыны сөзсіз. Ол кейбір сұрақтарға еш қиналмастан жауап берсе, кейбіріне жауап бергісі келмеді. Адаммен қалай тіл табысу керектігін зерттеп білмеген болсам, мен болашақ салымшыға « бұл ақпаратты алмасақ, банк сізге қызмет көрсетуден бас тартады » деп жауап берер едім. Бұрын да осындай қателіктерге жол бергенімді еске алсам, қатты ұялып кетемін.
Әрине, осылай үзілді-кесілді жауап беру арқылы беделім біраз өсіп қалар еді, өзімнің қолымда билік бар екенін көрсетіп « Банк ондай заңбұзушылыққа бара алмайды » деген болар едім. Алайда бар жиған тергенін саған сеніп тапсыруға әкеліп тұрған адамға мұндай қарым-қатынас ұнай қоймайтыны анық. Сондықтан бұл жолы мен басқа тәсіл қолданайын деп шештім. Банкке не керектігін айтудың орнына, клиенттің не қалайтынын сұрадым. Басынан бастап, оның « иә » деп жауап беруіне жағдай жасадым. Сондықтан оның тілегін орындадым. Оның жауап бергісі келмейтін сұрақтары банк үшін аса маңызды емес деп сендіруге тырыстым. Ол тағы да « иә » деп жауап берді. Біздің сұрап отырған мәліметтеріміз банк үшін емес, оның өзі үшін қажет екенін білген кезде клиенттің көзқарасы өзгере бастады. Банктен кетер алдында ол өзі туралы толық мәлімет беріп, сондай-ақ, менің ақыл-кеңесіме сүйене отырып, анасының атына сенім шотын ашты. Өзі мен анасына қатысты қойылған сұрақтарға толығымен жауап берді ». Келесі әңгімені « Вестингауз электрик » компаниясының сауда өкілі Джозеф Эллисон айтып берген еді. Маған дейінгі менеджер он жыл бойы бұл адамға қоңырау шалғанымен, бәрі сәтсіз аяқталыпты.
Мен келгеннен кейін де үш жыл бойы ол адаммен еш мәмілеге келе алмадым. Ақыры, осы үш жыл сөйлесіп жүріп, оған әрең дегенде бірнеше қозғалтқыш саттым. Бұл қозғалтқыштар оған ұнаса, оның тағы да тапсырыс беретініне мен сенімді едім. Солай болуы керек қой? Қозғалтқыштың сапасына еш күмәнім жоқ. Осындай нық сеніммен мен оған үш аптадан кейін қайта телефон соқтым. Алайда бас инженер « Эллисон, қалған қозғалтқыштарыңды сатып ала алмаймын » деген жауап айтқанда, көтеріңкі көңіл күйім су сепкендей басылды. Дауласып абырой таппайтыныма көзім жетті. Ондай жағдай басымнан талай өткен. Сондықтан « иә » тәсіліне жүгінуді жөн көрдім. Бұл қозғалтқыштар сіз айтқандай тез қызып кететін болса, оны сатып алудың қажеті жоқ. Сізге Электротехниканы өндіру жөніндегі Ұлттық қауымдастық бекіткен стандарттарға сай қызу деңгейінен аспайтын қозғалтқыш керек. Солай ғой? » Ол « иә » деп жауап берді, демек, бірінші « иә » -ге қол жеткіздім. Мен қарсыласқан жоқпын. Тек « Цех температурасы қандай? » – деп сұрадым. Сол кезде оның « Иә, сіздікі дұрыс », – деп мойындауына тура келді.
Осыдан кейін біз тағы біраз уақыт әңгімелесіп отырдық. Содан кейін ол хатшысын шақырып, маған отыз бес мың долларға тапсырыс берді. Осылайша дауласып, сөз таластырудың қажеті жоқ екенін, қандай бір жағдайға келесі адамның көзқарасы тұрғысынан қарап, сол адамның « иә » деген жауабын алу әлдеқайда пайдалы екенін түсіну үшін қанша жылымды сарп етіп, қанша ақшам желге ұшты. Оклендтегі курсымыздың демеушісі Эдди Сноу бір дүкен иесінің оған « иә » деп айтқыза алуының арқасында өзінің дүкеннің тұрақты сатып алушысына айналып шыға келгенін айтып берген еді. Оны садақ ату қызықтыратын, сондықтан ол жергілікті дүкеннен садақ сатып алады. Бірде інісі қонаққа келіп, уақыттарын көңілді өткізу үшін Эдди оған әлгі дүкеннен садақ жалға алып бергісі келеді. Сатушы өздерінің садақты жалға бермейтінін айтқаннан кейін Эдди басқа дүкенге қоңырау шалады. Садақты жалға алуға байланысты сұраққа ол әріптесінен мүлде басқаша жауап берді. Ол қазіргі кезде садақты жалға беруін тоқтатқанын айта келіп, менен бұрын жалға алып па едіңіз деп сұрады. Сөйтті де « Ақшаңызды үнемдегіңіз келе ме? » деп сұрады. Әрине, мен « иә » деп жауап бердім.
Ол қазіргі кезде садақты барлық қажетті құрылғыларымен қосқанда 34,95 долларға сатып жатқандарын, жалға алғаннан 4,95 доллар ғана артық төлеу арқылы жеке өзіме ғана тиесілі садаққа ие болатынымды түсіндірді. Ақылға қонымды ұсыныс емес пе? Әрине, « иә » деп жауап бере отырып, мен садақпен қоса басқа да майда-шүйде құрылғыларды сатып алдым. Содан бері осы дүкеннің тұрақты клиентіне айналдым ». Өзін афиналықтарға маза бермей, кемшіліктерін әжуамен түйреп көрсететін сонаға теңеген Сократтан асқан философ жоқ шығар. Оның әлем алдында жасаған ерлігін тек бірнеше адам ғана қайталай алды. Сонда ол не істеді? Ол әлем халқының ойлау бағытын өзгертіп кетті. Осыдан жиырма төрт ғасыр бұрын өмір сүрген Со­крат бұл әлемнің өзгеруіне түрткі болған дана ойшылдардың бірі болып қала бермек. Адамдарға Сократ қалай ықпал етті? Олардың қатесін бетіне басты ма? Жоқ, бәлкім басқа біреу солай істейтін шығар, ал Со­крат оған бара қоймас. Оның даналығы да сонда « Сократ әдісі » деп аталып кеткен әдісі « иә » деген жауапқа қол жеткізуден тұрады. Бұл әдіс бойынша, оның қарсыласы « иә » деп жауап беретіндей сұрақтар қойылуы керек. Осылайша, қарсыласының келісіміне бір-бірлеп қол жеткізе береді.
Сұрақ аяқталғанда оған дейін « жоқ » деп жауап берген сұрақтарына қалайша « иә » деп жауап бергенін қарсыластары байқамай да қалады. Күндердің бір күнінде қандай да бір адамның қатесін бетіне басқыңыз келсе, Сократты есіңізге алыңыз. Сөйтіңіз де, сол адам « иә » деп жауап берерліктей сұрақтар қоюға тырысыңыз. Наразылықтың алдын алу жолдары Көбіміз өз ойымызды басқаға жеткізгенде тым ұзақ, сөйлеп кеткенімізді өзіміз байқамай қаламыз. Мұндайда сөйлесіп отырған адамымыздың да ойын сұрау артық. Өйткені олар өздері айналысатын ісі мен проблемаларды сізден жақсы біледі. Сондықтан сұрақ қойып, олардың өздері туралы бір-екі ауыз сөз болса да айтып беруіне мүмкіндік беріңіз. Ол адаммен іштей келіспей, сөзін бөлгіңіз келіп тұратын кездер де болады. Бірақ олай істемеңіз. Одан еш нәрсе ұтпайсыз. Өз ойын толық айтып бітпей, олар сіздің айтқаныңызды бәрібір тыңдамайды. Сондықтан оларды ден қоя тындаңыз. Шынайы тыңдап отырғаныңызды көрсете біліңіз. Өз ойын толық айтып шығуына мүмкіндік беріңіз. Мұндай тәсілдің іскерлік қарым-қатынаста пайдасы бар ма? Осы тәсілге жүгінуге мәжбүр болған сауда агентінің пікіріне құлақ салайық.
АҚШ-тың ірі көлік өндірушілерінің бірі орындық қаптамасына қажетті матаның бір жылға жететін партиясын сатып алу жөнінде келіссөздер жүргізді. Оған үш бірдей фабрика қатысып, мата үлгілерін ұсынады. Түрлі маталардың арасынан таңдау жасаған компания басшылары өтініш қабылданатын нақты бір күнді белгілеп, өндірушілерге хабар жібереді. Өндірушілердің бірінің өкілі ГБР жиналысқа келерде ларингит болып қатты ауырып қалады. Тіпті сыбырлай да алмаймын. Бөлмеге кіріп келгенде алдымда мата жөніндегі сарапшы, сауда агенті, сату жөніндегі директор және компания президенті отыр екен. Орныма келіп жайғасқан соң, сөйлеуге қанша тырысқаныммен, ызыңдаған дыбыстан басқа ештеме шықпады. Олар үстелді қоршай отырған болатын. Барлығының назары менде. Қолыма қағаз алдым да, былай деп жаздым: « Мырзалар, даусым шықпай қалды. Сөйлей алмаймын ». Сөйтті де үлгілерімді көрсетіп, олардың артықшылықтарына жеке-жеке тоқталып өтті. Осы сәтте қызу талқылау басталды. Президент менің атымнан сөйлегендіктен, сын айтылған кезде менің мүддемді қорғап отырды. Ал мен тек күлімсіреп, басымды изеп, ымдаумен ғана болдым. Бірауыз сөз айта алмаған осындай қызық жиналыстың соңында жалпы көлемі 500 мың ярдты, жалпы құны 1 600 000 доллар соманы құрайтын қаптамалық матаға тапсырыс алдым.
Бұрын-соңды мұндай тапсырысты ешқашан алмағанмын. Даусымнан айырылып қалмағанымда бұл келісімшартқа қол жеткізуім екіталай еді, өйткені мен шартты әу баста дұрыс түсінбеппін. Десе де, осылайша ойламаған жерден басқа адамға сөйлеу мүмкіндігін берудің қаншалықты пайдалы екендігіне көзім жетті. Адамдарға сөз беру бизнесте ғана емес, отбасында да өз жемісін береді. Барбара Уилсон мен қызы Лоридің арақатынасы күннен-күнге ушығып бара жатқан еді. Бала кезінде момын, ешкімге залалы тимеген Лори өсе келе ешкімді тыңдамайтын, тентек қызға айналды. Уилсон ханым қызымен сөйлесіп те, оны қорқытып та, жазалап та көрді, бірақ онысынан еш пайда болмады. Лори үй шаруасын аяқтамастан, менің айтқандарымды құлаққа да ілмей, құрбысына кетіп қалды. Ол қайтып келгенде жер-жебіріне жеткізіп айқайлағым келді, бірақ шамам жетпеді. Тек оған қарап « Неге, Лори, неге? » – деумен ғана болдым. Қандай күйде тұрғанымды байқаған Лори бәсең дауыспен « Сіз шынымен-ақ оның себебін білгіңіз келе ме? » – деп сұрады. Мен басымды изеп, білгім келетінін көрсеттім. Басында сәл күмілжіген ол ойындағысының бәрін жайып салды. Сөйтсем, мен оны тыңдамайды екенмін. Лоридің не істеуі керектігін мен шешеді екенмін.
Ол ойын, сезімдерін білдіргісі келсе, мен оның сөзін бөліп, бұйрықтарды бірінің үстіне бірін бере жөнеледі екенмін. Міне, сол кезде ғана мен қызыма бұйрық беретін адам емес, ақыл-кеңес бере алатын, ересек өмірдің проблемаларын шешуге көмектесе алатын ана керек екенін түсіндім. Ал мен болсам, оған құлақ асудың орнына, үнемі бір өзім ғана сөйлеп келіппін. Содан бері қызым бірдеңе айтқысы келсе, тындайтын болдым. Ол да ашылып, өзінің не ойлайтынын жасырмай айтатын болды. Сөйтіп, арақатынасымыз жақсара бастады. Ол да ашық-жарқын мінезіне қайта оралды. Нью-Йорк газеттерінің бірінде қаржы айдарында ерекше қабілет пен тәжірибесі бар адамды жұмысқа алатыны туралы хабарландыруды көрген Чарльз Т.Кубеллис түйіндемесін жібереді. Бірнеше күннен кейін оны сұхбатқа шақырады. Шақыру алғанша ол осы кәсіпті ашқан адам туралы ақпарат іздестіріп, Уолл-стритте біраз уақыт өткізеді. Сұхбат кезінде ол « Сіздер сияқты белгілі компанияда жұмыс істеу – мен үшін зор бақыт. Жиырма сегіз жыл бұрын осы кәсіпті бастағанда бір кабинет пен бір стенографтан басқа ештеңе болмаған екен. Осы рас па? » – деп сұрайды.
Кез келген адам әсіресе, біраз жетістікке жеткен болса, өзінің бизнесті қалай бастап, қандай қиындықтарды бастан өткергенін айтып бергенді жақсы көреді. Бұл адам да сондай адамдардың бірі еді. Ол өзінің қалтасындағы бар-жоғы төрт жүз елу долларымен бизнеске қалай келгенін, оған қандай ой түрткі болғанын, кейде қолды бір сілтеп кетіп қалғысы келгенін, күлкіге қалмайын деп қиналғанын, күндіз күлкі, түнде ұйқы көрмей, күніне он екі сағат жұмыс істегенін, ақырында барлық қиындықты жеңіп, Уоллстриттегі мықтылардың өзі келіп ақыл сұрайтын маңызды тұлғаға айналғанын ұзақ әңгімелеп берді. Мұндай жетістікке жеткені үшін өзіне разы еді ол. Онысы да жөн, өз жеңісі жайлы қанша айтса да, еш сөкеттігі жоқ. Әңгімесін аяқтаған соң, ол вице-президенттерінің бірін шақырып: « Бұл адамды жұмысқа алыңдар », – деп бұйырады. Кубеллис мырза болашақ жұмыс берушінің жетістігі жайлы білгісі келді. Осылайша, ол өзі сөйлесіп отырған адамның жан дүниесі мен оның проблемаларына үңіліп көрді. Сондықтан сұхбаттасының көбірек сөйлеуіне мүмкіндік беріп, өзі туралы жақсы пікір қалыптастырды.
Франция философы де Ларошфуко былай деген болатын: « Жау іздесеңіз, достарыңыздан асып түсуге тырысыңыз, ал дос іздесеңіз, достарыңыздың сізден асып түсуіне мүмкіндік беріңіз ». Бұл айтылғандарды шындыққа жанасады деуге бола ма? Иә, себебі бізден артық екенін сезген достарымыз өздерін маңызды сезіне бастайды. Ал біз олардан асқақ болсақ, олар төменшіктеп, реніш пайда болады. Г.Генриетта – Нью-Йорктегі жұмыспен қамту агенттігіндегі көптің көңілінен шыға білген кеңесшілердің бірі. Алайда оны бәрі үнемі жақсы көрді десек қателескен болар едік. Агенттікке келген алғашқы айларда Генриетта ешкіммен достаса алмады. Неге? Өйткені адамдары жұмысқа тұрғызғанын, ашқан есепшоттары мен титімдей жетістіктерін айтып ауыз жаппай мақтана беретін. Олардың мені жақсы көргенін, менімен дос болғанын қаладым. Осы курсқа бірнеше рет қатысқаннан кейін мен өзім жайлы аз сөйлеп, басқаларды көбірек тыңдайтын болдым. Олардың да мақтанарлық жетістіктері баршылық, сондықтан да менің жетістіктерім туралы естуден гөрі, өздері жайлы айтқанды қалайды. Қазір бұрынғыдай емес, арақатынасымыз түзелді, бірақ соған қарамастан, мен арнайы сұрамаса өз жетістігім жайлы жақ ашпаймын, тек олардың өздері жайлы ғана сұраймын ». Серіктестікке қалай қол жеткізуге болады?
Күміс табақшаға салып ұсынған дайын ойдан гөрі өз басыңызда пайда болған ойға көбірек сенесіз ғой? Шынымен солай болса, ойымызды басқаларға таңуымыз керек пе? Одан да өз ойымызды сол кісінің аузына салып, оған өзінше ой қорытуына неге мүмкіндік бермеске? Курсыма қатысқан филадельфиялық Адольф Зельц автосалондардың бірінде сату менеджері болып қызмет істейді. Бірде ол қарамағында істейтін қызметкердің рухын көтеріп, ашық-жарқын әңгіме құрғысы келеді. Сатушылардың барлығы жиналғаннан кейін олардың менеджерден, яғни өзінен не күтетінін ашық айтып беруін өтінеді. Жиналғандар сөйлеп жатқан кезде айтқандарын тақтаға жазып отырады. Қызметкерлер сөзін аяқтаған соң: « Сіздердің талаптарыңыздың барлығын да орындаймын. Ал енді сіздер ортақ іске қандай үлес қосатындарыңызды маған айтып берсеңіздер? » – деп өтінеді. Жауап көп күттірмеді: Адалдық, бастамашылдық, жауапкершілік, көтеріңкі көңіл күй, ұйымшылдық, сегіз сағат бойы қызметін беріле, шын ниетімен атқару ». Кездесудің нәтижелі болғаны сонша, жұмысшылардың бірі тіпті, он төрт сағат жұмыс істеуге дайын екенін айтты ». Кейінірек Зельц мырза сатылымның айтарлықтай өскенін байқаған. Олардың қалауы мен тілегіне құлақ асу арқылы жүректеріне жол тапқандай болдым ». Ешбіріміз біреудің нұсқауымен бір нәрсе сатып алғымыз келмейді.
Сол сияқты тапсырмасымен де еш нәрсе істегіміз келмейді. Не алсақ та, не істесек те өз қалауымызбен алғымыз келеді, істегіміз келеді. Южин Вэссон мырзаның оқиғасын мысалға алып көрейік. Осы тарауға арқау болған ақиқатты түсінгенге дейін ол мыңдаған дол­лар шығынға ұшырады. Ол тоқыма фабрикаларына мата үлгілерін жасайтын студияда жұмыс жасайтын. Эскиздерін сату үшін Вэссон мырза үш жыл бойы Нью-Йорктің беделді бір стилисіне үш жыл қатарынан аптасына бір рет үзбей бас сұғып жүреді. Эскиздеріме біраз қарап тұрады да: « Өкінішке қарай, Вэссон, бүгінгі кездесуден де түк шықпайтын сияқты » деп қайтарып жіберетін », – деп еске алады Вэссон мырза. Осындай жүз елу нәтижесіз кездесуден кейін Вэссон өзінің күйзеле бастағанын байқап, басқалай әрекет ету үшін ол аптасына бір рет адамға ықпал ету жолдарын зерттеп, жаңа идеялар ойлап табуға тырысады. Сөйтіп, әлгі кісіге сөзін өткізу үшін ол жаңа тәсілдерді қолданып көруге бел байлайды.
Әлі аяқтала қоймаған эскиздерді қолтығына қысып, сатып алушыға келеді де, мынадай өтініш айтады: « Бүгін сізге әлі аяқталмаған эскиздерді әкелдім, сізге пайдалы болуы үшін оларды қалай аяқтаса болады деп ойлайсыз, ақыл қоспас па екенсіз? » Сатып алушы эскиздерге біраз уақыт үнсіз қарап тұрып, былай дейді: « Бұларды маған тастап кетіңізші. Бірнеше күннен кейін келіп хабарын білерсіз ». Төрт күннен кейін келіп жеткен Вэссон оның ұсыныстарын асықпай тыңдап, тапсырыс берушінің қалауынша өзгерістер енгізді. Нәтижесін білгіңіз келе ме? Эскиздер қабылданды! Осы оқиғадан кейін, сатып алушы Вэссонға бұдан басқа да көптеген эскиздерге тапсырыс берді, олардың барлығы тапсырыс берушінің ойына негізделіп жасалған еді. Ақырында, адамдармен тіл табысу тәсілімді түбегейлі өзгертіп, тапсырыс берушінің идеясына сүйенетін болдым. Сатып алушыда мата үлгілерін өзі әзірлеп жатқандай сезім пайда бола бастады. Мен енді бұрынғыша өз ойымды тықпалауға тырыспаймын, тапсырыс беруші эскизді өзі-ақ сатып алады ». Идеяның өзіне тиесілі екенін сезіну бизнес пен саясатта ғана емес, отбасылық өмірде де маңызы зор.
Оклахома штатының тұрғыны М.Дэвис осы қағиданы қалай қолданғанын курста айтып берген еді: « Қаншама жылдан бері арман болған жерлерге отбасымызбен бірге саяхаттап келдік. Геттисбергтегі азаматтық соғыс алаңын, Филадельфиядағы тәуелсіздік залын, еліміздің астанасын көру менің бала кезден бергі арманым еді. Бұл тізімнің басында Джеймстаундағы Вэлли Фордж пен Вильямсбургтегі қайта жөндеуден өткен ауыл тұрды. Наурыз айында әйелім Нэнси жазғы демалысты жоспарлап қойғанын, Нью-Мексико, Аризона, Калифорния және Невадаға саяхаттап баратынымызды айтты. Ол да осы саяхатты көп жыл бойы армандап келгенімен, еш реті келмей жүрген болатын. Ол кезде орта мектепте оқитын қызымыз Анна АҚШ тарихы курсын тамамдаған еді. Ол үшін де елдің өсіп-өркендеуіне ықпал еткен оқиғалар өте қызық болатын. Демалыс кезінде мектепте оқып-білген жерлерге баруға қалай қарайтынын сұрағанымда, ол да баруға дайын екенін айтты. Екі күннен кейін түскі ас кезінде Нэнси жазғы саяхатымызды шығыста орналасқан штаттардан бастауға қалай қарайтынымызды сұрады. Бұл жерлерде Анна да, мен де уақытымызды мәнді де мағыналы өткізетінімізді айттық. Бәріміз бірауыздан келістік ». Осындай психологиялық амалды Бруклиндегі ірі ауруханалардың біріне рентген құралдарын сатқысы келген сауда ме­неджері де қолданып көрген еді.
Бұл аурухана тағы бір рентген кабинетін ашып, оны Америкадағы ең мықты рентген аппараттарымен жасақтағысы келеді. Ұсыныс білдірген менеджерлердің көптігі сонша, рентген бөлімін басқаратын доктор Л олардан әбден мезі болады. Алайда сауда агенттерінің бірі өзінің басқалардан пысығырақ екенін көрсете білді. Ол агент адам табиғатын басқалардан жақсы түсінетін. Сондықтан ол төмендегідей хат жазып жібереді. Алайда біз оларды мінсіз дей алмаймыз, әлі де жетілдіре түсетін жерлері бар екенін білеміз. Сондықтан уақыт тауып, оларды қарап шықсаңыз, сіздің жұмысыңыз үшін қай бөлшегін қалай жетілдіру керектігі жөнінде өз ойыңызды айтсаңыз, разы болар едік. Уақытыңыздың тығыз екенін ескере отырып, қалаған уақытыңызда көлік жіберуге әзірміз ». Бұл хат мені жігерлендіріп тастады. Сол аптада кешке дейін жұмыс кестемнің толып тұрғанына қарамастан, бір кездесуімді кейінге шегеріп, құрылғыларды көріп қайттым. Шынымды айтсам, әр тетігіне көз салған сайын оның маған өте ұнайтынын түсіне түскендей болдым. Менеджерлердің ешқайсысы да тауарды сатуға тырыспады. Сондықтан да болар, құрылғыны сатып алу шешімін өзім ғана қабылдағандай болдым. Қысқасы, мен құрылғының сапасына ри­за болып, тапсырыс бердім ». Олар бізге басқа адамның пікірі ретінде қайта оралады ».
Полковник Эдвард М. Хаустың ұлттық және халықаралық аренада беделінің шарықтағаны соншалық, Вудро Вильсон өкіметтің басқа мүшелерімен емес, Хауспен құпия мәселелерді көбірек талқылайтын. Полковник президенке қалай ықпал етті? Ол туралы Хаустың өзі Артур Д. Хоуден Смитке айтып берген екен. The Saturday Eve­ning Post газетінде жарық көрген мақаласында Смит оған сілтеме береді. Бұл жаңалықты мен кездейсоқ аштым. Ақ үйге барған кезімде бір саясатқа қатысты пікір айтқанмын, бірақ ол менімен келіспеген еді. Алайда бірнеше күн өткеннен кейін бұл идеяны иемденіп алып, өз пікіріндей айтып отырғанын естігенімде, мен қатты таң қалдым ». Әрине, « Бұл ой сізге емес, маған тиесілі » деп Хаустың пре­зидентпен таласпағаны анық. Ол ондай ақымақ емес еді. Ол үшін ең бастысы – оң нәтиже. Сондықтан ол Вильсонның солай ойлауына түрткі болып қана қоймай, осы керемет идеясы үшін көпшілік алдында оған алғыс та айтты. Олай болса, мұндай қасиеттің Вудро Вильсон сияқты барлық адамға тән екенін естен шығармай, полковник Хаустай бола алмасақта, оған ұқсауға тырысайық. Нью-Брансуикте балық аулағым келген. Ақпарат алу үшін туристік бюроға өтініш жаздым.
Мекенжайым хаттың сыртында көрсетілген болуы керек, аз уақыттан кейін хаттар, буклеттер, гидтер мен саяхатшылардың көрген-білгендері туралы есептер қарша борады. Ұсыныстың көптігі сонша, не істерімді білмедім. Сол кездегі бір лагерь иесінің әрекеті әлі есімнен кетер емес. Ол осы лагерьде болған бірнеше Нью-Йорк тұрғынының мекенжайы мен телефон нөмірлерін беріп, олардың пікірін сұрап алуға кеңес берді. Сол тізімнен өзіме жақсы таныс бір адамның да атын көзім шалып қалды. Оған телефон соғып, оның пікірін білгеннен кейін мен осы лагерьге баруға бел байладым. Басқалары маған өз қызметтерін сатуға тырысса, бұл лагерь менің өзімнің сатып алуыма мүмкіндік берді. Клиентке осылайша қол жеткізді ». Жиырма бес ғасыр бұрын Қытай ғұламасы Лао-цзының айтып кеткен дана сөзі бүгін де құнын жоя қойған жоқ. Төмен орналасқан соң ғана олар тау суына билік жүргізе алады. Олай болса, ақылды адам ешқашан өзін басқалардан жоғары қоймайды. Басқалардың алдына шығу үшін ол адамдардың артқы жағынан орын алады ». Жетістіктің басты формуласы Сөйлесіп отырған адамыңыздың қателесуі әбден мүмкін. Алайда кім де болса өзінікін қате деп ойламайды. Бұл үшін оларды сынаудан аулақ болыңыз. Сынау әркімнің де қолынан келеді.
Ал сынаудың орнына басқаны түсінуге тырысу – тек шыдамды әрі парасатты адамның ғана қолынан келер іс. Әр адамның ойы мен ісінің өзіндік себебі бар. Сол себепті түсінген кезде ғана сіз кез келген кісінің іс-әрекетін өзіңізге қажетті бағытқа бұрып, адамның жан дүниесін ұғатын боласыз. Алдымен, өзіңізді сол адамның орнына қойып көріңіз. Өзіңізден « оның орнында болғанда мен қайтер едім? » деп сұрай алсаңыз ғана уақытыңызды үнемдеп, ашуға жол бермейсіз, өйткені себебін білу арқылы салдардың алдын ала аласыз. Сондай-ақ, адаммен тіл табысуды үйренесіз. Басқа адамдардың да тура осындай күйде болатынын түсінуге тырысыңыз. Сонда ғана сіз Линкольн мен Рузвельт сияқты адамдық қарым-қатынас үшін не керек екенін, атап айтсақ, адамның жетістігі басқа адамның көзқарасын түсінуге байланысты екенін түсінер едіңіз » дейді Кеннет М.Гуд « Жақсы адам қалай қалыптасады? » де­ген кітабында. Әйелі бақшадағы арамшөпті отап, өсіп тұрған көкөніске тыңайтқыш сеуіп, уақытында жинап алып жүрсе де, бұл жер өздері осы араға көшіп келген төрт жыл ішінде еш өзгермегенін айтып, Нью-Йорк тұрғыны Сэм Дуглас әйелінің қитығына тие беретін. Әрине, күйеуінің мұндай ескертпелеріне әйелі қатты ренжитін. Содан үйдің тыныштығы да бұзылатын.
Курсқа қатысқаннан кейін Дуглас мырза өзінің ұзақ уақыт ақымақ болып келгенін түсінеді. Осыған дейін ол әйеліне бұл жұмыстың ұнайтынын, оған тек жылы сөз ғана керек екенін түсінбепті. Бір жолы кешкі астан кейін әйелі бақшадағы көкөністі суаруға қамданып, Сэмге бірге шығайық дейді. Басында қарсы болғанымен, Сэм ойынан тез айнып, әйелінің соңынан еріп, оған көмектеседі. Әйелінің сондағы қуанышын көрсеңіздер ғой. Осылайша, олар бір сағат бойы бірге еңбектеніп, әңгіме-дүкен құрады. Сол күннен бастап Дуглас мырза әйеліне жиі көмектесіп, оның топырағы бетонға ұқсайтын кішкентай ауланы қандай керемет баққа айналдырғанын мақтап айтып жүрді. Мәселе басында арамшөп төңірегінде ғана болғанымен, ол ақырындап әр нәрсеге әйелінің көзқарасы тұрғысынан қарай бастады, сөйтіп олардың отбасылық өмірі бұрынғыдан жақсара түсті. Өзіңіз тыңдаушы болғанда нені естігенді қалар едіңіз? Әңгімеңіздің мақсаты мен бағытын сұхбаттасыңызға түсіндіргенде соны есепке алыңыз. Әлбетте, оның көзқарасымен де келісіңіз. Осы­лайша, екі тараптың мүддесін ескере отырып әңгіме өрбіткенде ғана тыңдаушы сіздің ойыңызды қабыл алатын болады ». Үйімнің жанындағы саябақта серуендеп, велосипед тебу маған ұнайды. Ертедегі Галлиядағы друидтер сияқты мен де емендерге сиынудан кетәрі емеспін.
Сондықтан да жыл сайын абайсыз өрттен жасыл-желектің жойылып бара жатқанын көру өте ауыр тиетін. Ал өрттің себепшісі темекі шегіп, абайламай жерге тастап кететіндер емес, табиғат аясында демалуға келіп, ағаштың түбінде от жағып, жұмыртқа пісіріп, шұжық қуырып, тамақ дайындайтын жасөспірім балалар еді. Кейде өртті өзіміз сөндіре алмағандықтан, өртсөндірушілерді шақыратын кездер де жиі болып тұратын. Саябақтың бір шетінде бақта от жаққандарға айыппұл салынып, түрмеге қамалатыны жайлы ескерту ілініп тұрған еді. Бірақ ол шетке адамдар көп бара бермейтін. Тасалау жерде тұрғандықтан, ескертуді адамдар көре бермейтін. Бақтағы қауіпсіздікке атты полицей жауапты, алайда ол бұл іске аса қатты көңіл беле қоймайтын, сондықтан да өрт маусым сайын қайталанып отырды. Бірде өрт шығысымен мен әлгі полицейге жүгіріп барып, өрттің қарқын алып бара жатқанын, тезірек өртсөндірушілерге хабар беру керектігін айттым. Ол өрт өзіне қарасты аумақта болмағандықтан, бас қатырғым келмейді деп еріне жауап берді. Шарасыздықтан, се­руендеп жүргенде өзімді жаңадан құрылған комитеттің жалғыз мүшесіндей көріп, қоғам байлығын қорғауға кірістім. Бастапқыда балалардың не ойлайтыны мені мүлде қызықтырмады.
Ағаштың түбінде тұтанған отты көрсем болды, көңіл күйім түсіп, от жағып отырғандарға жетіп келіп, олардың отпен ойнамауын айтсам өзімді дұрыс істедім деп ойлайтынмын. Мәселен, бірде от жағып отырған балаларға жетіп барып, от жаққандары үшін түрмеге қамалуы мүмкін екенін зілдене ескертіп, оны тез өшіруін талап еттім. Ал олар қарсыласып еді, қамауға аламын деп қорқыттым. Осылайша, олардың ой-пікірін көзге ілмей, өз ойымды өткізуге әлек болдым. Ақыры немен бітті дейсіз ғой? Олар талабымды орындап, өртті өшіретін, бірақ менің талабымды ренішпен қарсы алғанын көздерінен байқауға болатын. Мен аса жауапты міндетімді орындағаным үшін масаттанып төбенің екінші жағына қарай беттегенде, олар бәлкім, саябақты түгін қалдырмай өртеп жіберуге дайын болып, отты қайта жаққан да шығар. Уақыт өте келе адамдар арасындағы қарым-қатынас жөнінде көбірек біліп, басқаның да ой-пікірімен санаса бастадым. Жүре келе, бұрынғыша бұйрық берудің орнына, от жағып отырған балаларға жақындап келіп, былай дейтін болдым: « Демалыс көңілді болсын, балалар! Қандай тамақ істегелі жатырсыңдар? Кішкентай кезімде мен де өздерің сияқты от жаққанды жақсы көретінмін, шынымды айтсам, әлі де жақсы көремін.
Алайда саябақта от жағу өте қауіпті. Сендер қандай да бір бұзақылыққа барады деп ойламаймын, бірақ тентек балалар әлі де бар арамызда. Сендердің от жаққандарыңды көрген олар да от жағып, өшірмей кетсе, құрғақжапырақтар оны іліп әкетіп, ағаштар өртенуі мүмкін. Сақ болмасақ, кешікпей мұнда ағаш қалмайтын сияқты. Өрт шықса, сендерді түрмеге қамап тастауы да мүмкін. Әрине, өздеріңе бұйрық беріп, демалыстарыңа бөгет болғым келмейді. Дегенмен, оттың айналасындағы құрғақ жапырақтарды кейін сыпырып, кетерлеріңде отты құммен көміп кетіңдер Келесі жолы көңіл көтергілерің келсе, отты ана төбенің үстіндегі құмға барып жақсаңдар болады. Ол жерде өрт шықпайды. Тыңдағандарыңа рақмет, балалар! Демалыстарың көңілді өтсін! » Мұндай әңгіме өз жемісін берді. Балалар да менімен келісетінін айтты. Реніш те жоқ, ашу да жоқ. Өйткені олар енді бұйрықты мәжбүрлі түрде орындап жатқан жоқ. Намыстарын ешкім таптамады. Мен олардың пікірін ескергендіктен, оларға айтқан уәжімді көтеріңкі көңіл күймен қабылдады ». Жеке бас проблемаларын шешу мүмкін болмаған жатдайда мәселеге басқа адамның көзқарасы тұрғысынан қарау шиеленісті шешуге көмектеседі. Австралиялық Элизабет Новак көлік төлемін алты айға кешіктіріп алады.
Демалыс күндері ондай соманы аяқ астынан жинау мүмкін болмады. Сондықтан дүйсенбі күні ол қайта телефон соққанда жағдайымның қалай боларын ойша елестете бастағаныммен, оған ренжудің орнына жағдайға оның көзімен қарауға тырыстым. Туындаған қолайсыздық үшін шын көңілден кешірім сұрап, төлемді осымен бірнеше рет кешіктіргенімді, өзімді оның клиенттерінің ішіндегі ең нашарымын деп ойлайтынымды да айттым. Оның дауысы өзгеріп, менен де сорақы клиенттердің бар екенін, кейде олардың дөрекілік танытатынын, беттері былш етпей өтірік айтатынын, тіпті, оның қоңырауына жауап та бергісі келмейтінін жеткізді. Мен жақ ашпастан, оның ішкі мұңын ақтаруына мүмкіндік бердім. Сосын менің жауап айтуымды күтпестен, ол ақшаны толығымен төлей алмағаным үшін қапаланбауымды өтініп, айдың соңына дейін жиырма доллар төлесем, қалғанын шамам келгенде төлеуге болатынын айтты ». Ерте ме, кеш пе, әлдебіреуден отты сөндіруін немесе сізден зат сатып алуын, болмаса қайырымдылыққа көмектесуін өтінер алдында, көзіңізді жұмып, өзіңізді сол адамның орнына қойып көріңіз. Сөйтіп, өзіңізден « Ол адам не үшін менің ұсынысыммен келісуі керек? » деп сұрап көріңіз. Әрине, бұл уақытыңызды алғанымен, танысыңызды ренжітуге жол бермей, жақсы нәтижеге қол жеткізуге көмектеседі.
Бұл айтылғандар өте маңызды. Сондықтан мен оларды курсивпен қайта беріп отырмын. Осы кітапты оқығаннан кейін мәселені өз көзқарасыңызбен қатар, басқа адамдардың да көзқарасы тұрғысынан қарастырып, басқалар сияқты ойлай бастасаңыз, кітаптан бар үйренгеніңіз осы ғана болса да, сіз мансап жолында маңызды қадам жасадым деп есептеңіз. Адамдар нені қалайды? Қандай да бір дауды тоқтатып, ашу мен жек көру сезімін жоятын, жақсылыққа бастап, басқа адамға өзіңізге құлақ астыратын сиқырлы сөзді білгіңіз келе ме? Ол сиқырлы сөз мынандай: « Осы ойыңыз үшін мен сізге еш кінә арта алмаймын. Сіздің орныңызда болғанда мен де тура солай ойлар едім ». Мұндай жауап қара тасты да жібітеді. Ол адамның орнында өзіңіз қандай күйде болатыныңызды елестетсеңіз, бұл сөзді шын ниетіңізбен айтасыз. Осы айтқандарымды мен мысалмен әрлегім келіп отыр. Ақылыңыз бен дене бітіміңіз, мінезіңіз Аль Капонеден аумай қалды деп ойлап көрейікші. Ол өскен ортада өстіңіз, оның тәжірибесінен де құралақан емессіз. Демек, сізді Аль Капоненің көшірмесі деуге болады. Өйткені осы қасиеттерге қарап, біз оны Аль Капоне деп ойлаймыз.
Алайда сізді одан айырып көрсететін бір ғана қасиетіңіз бар – сіз ол сияқты қылмыскер емессіз. Сіз осы күнге мықтылығыңыздың арқасында жеткен жоқсыз, ал сіздің алдыңызға ренжіп, қыңырланып келетін ақылы аз адамдар мұндай күйді көксеген жоқ. Оларға түсіністікпен қарап, жанашырлық танытуға тырысыңыз. Қолдаңыз, көтермелеңіз. Құдайдың рахымының арқасында ғана осындай күнге жеткеніңізге тәубе келтіріңіз. Өзіңіз күнделікті кездестіріп жүрген адамдардың төрттен үші қолдауға зәру. Сіз оларға қолдау көрсетсеңіз, олар да сізді жақсы көретін болады. Бірде мен « Кішкентай бойжеткендер » кітабының авторы Луиза Мэй Олкотт жайлы хабар жүргіздім. Әрине, мен оның Массачусетс штатының Конкорд қаласында тұратынын, өзінің өлмес мұрасын осы қалада жазғанын білемін. Алайда сөз арасында Луизаның Нью-Гемпшир штатының Конкорд қаласындағы үйіне бардым дегенімді байқамай да қалыппын. Бір рет қателессем ештеңе етпес еді, екінші рет те солай демесім бар ма! Осыдан кейін ашу-ызаға, ренішке толы, менің жер жебіріме жеткен, сауатсыздығымды бетіме басып, улы тілдерімен түйреген хаттар жаңбырша жауды. Массачусетс штатының Конкордында туып өсіп, қазір Филадельфияда тұрып жатқан бір әйелдің хаты тіпті шектен шығыпты. Ащы сөздері жанымды жегідей жеді.
Олкотт ханымды Жаңа Гвинея аралының жалмауызы десем, ол дәл осылай ашулана қоймас. Оның хатын оқып отырып, мен « Әйелімнің мұндай болмағанына сансыз шүкір! » деп құдайға тәубе келтірдім. Бастапқыда хатымды осылай бастап, ары қарай ол туралы не ойлайтынымды ашық жазамын деп ойлаған болатынмын. Бірақ олай істемедім. Өзіме басу айттым, себебі ашуға ашумен жауап беру, бұлай қарымта жауап қайтару кез келген ақымақтың қолынан келетінін жақсы түсіндім. Ақымақпен ақымақ болудың қажеті жоқ еді. Сондықтан мен оның дұшпандығын достықпен алмастырғым келді. Бұл оңай емес, қалай болғанда да рөлімді жақсы ойнап шығуым керек. Сөйттім де, оны түсінуге тырыстым. Филадельфияға жолым түскен кезде оған телефон шалдым. Ортамыздағы әңгіме былайша өрбіді. Мен: Ханым, бірнеше апта бұрын мен сізден хат алған едім. Сол хатыңыз үшін рақметімді айтайын деп телефон соғып тұрмын. Ол: ( тәрбиелі екендігін барынша көрсетуге тырысып ) Бұл кім екен? Мен: Сіз мені танымайсыз. Менің атым Дейл Карнеги. Өткен жексенбілердің бірінде Луиза Мэй Олкотт туралы хабар барысында оны Нью Гэмпширдегі Конкордта туған деп, кешірілмес қате жібергенімді естіген едіңіз.
Сол үшін сізден кешірім сұрайын деп едім, шынымен де ыңғайсыз болды. Уақыт тауып, маған бұл жайында ескертіп хат жазғаныңыз үшін рақмет. Ол: Карнеги мырза, сізге осындай хат жазғаным үшін қатты ұялып тұрмын. Ашуыма ие бола алмай қалдым. Сізден мен кешірім сұрауым керек. Мен: Жо жоқ, ол не дегеніңіз! Сіздің кешірім сұрайтын жөніңіз жоқ. Менің қатемді, тіпті, мектеп оқушысы да біледі. Бір аптадан кейінгі әуе толқынында болған хабарымда тыңдармандардан кешірім сұрағаныммен, өзіңізден жеке кешірім сұрайын деп әдейі қоңырау шалып отырмын. Ол: Мен сол қалада туғанмын. Отбасым екі жүз жыл бойы Массачусетс үшін тер төккен, өзім де сол штатта туғанымды мақтан етемін. Луиза Олкотт Нью-Гемпширде туды деп айтқаныңызды естігенде кәдімгідей ренжідім, бірақ бұл хатта жазғандарымды ақтап ала алмайды. Мен: Менің сізден де қатты ұялып тұрғанымды білсеңіз ғой. Жіберген қатемнің Массачусетс штатына емес, өзіме көп зияны тиді. Сіздей ортадан шыққан, сіздей мәдениет иесінің уақыт тауып радио жүргізушілеріне пікір білдіруі өте сирек болатын жайт. Сондықтан тағы да қателесіп жатсам, еш қымсынбастан хат жаза беріңіз.
Ол: Сынымды дұрыс түсініп қабылдағаныңызға шынымен де қатты қуанып тұрмын. Жақсы адам боларсыз деп ойлаймын. Мүмкін жақынырақ танысармыз? Осылайша, ол әйелден кешірім сұрап, көзқарасымен келісетінімді білдіріп едім, ол да менен кешірім сұрап, менімен келісе бастады. Ашуымды құрықтап, ренішті баса алғаным үшін өзіме дән риза болдым. Оған Скулкилл өзеніне батып кет десем де дәл осындай ләззат алмас едім. Ақ үйге келген президенттердің барлығы күн сайын адамдық қарым-қатынас мәселелеріне тап болып жатады. Мұндай жағдайды президент Тафт та бастан өткерді. Әр келген сайын өзін қолдайды-ау де­ген біраз сенатор мен конгрессменді ерте келеді. Бұл лауазым техникалық білімді қажет ететін. Сондықтан бюро жетекшісінің ұсынысы бойынша, ол орынға мен басқа біреуді тағайындадым. Кешікпей мен әлгі әйелден « Бірауыз сөзі арқылы мәселені шешпей, бақытсыз еткен мейірімсіз, рақымсыз » деп сөккен, ренжіген хат алдым. Хатында ол сондай-ақ, мені президенттікке сайлау үшін өз штатының өкілдерін жұмылдырып, әкімшілік тарапынан қажетті дауысты жинап бергені үшін айтқан рақметің осы ма деп түйреп те алады. Осындай хат алған кез келген адам ең алдымен дөрекілікке толы хат жазып отырған адамға қандай жауап берсем екен де­ген ой мазалайды.
Ол адамның лауазымы сізден жоғары болса да, отыра қалып, жауап жазуыңыз да мүмкін бірақ ақылды адам болсаңыз, хатты жылы жауып қоя салар едіңіз. Екі күн бойы тартпада жатқан хаттың жауабы екі күнге кешігеді, ал тартпадан шығарған кезде ашуыңыздың тарқағанын байқайсыз, тіпті оған жауап бергіңіз де келмейді. Мен тура солай істедім, содан кейін асықпай, оның аналық махаббатын түсінетінімді айтып, ренжітіп алғаным үшін кешірім сұрадым. Бұл тағайындауға мен ғана емес, басқа да жауапты адамдар бар екенін, техникалық білімі бар адам керек болғандықтан бюро бастығының кеңесіне сүйенгенімді де жаздым. Хатта сондай-ақ, оның баласы қазіргі қызметінде теле­гей табысқа жетіп, анасын қуантатынына сенемін дегенді де қосып қойдым. Осылай, сыпайы жазылған хат әйелдің ашуын басып, сабасына түсірді. Сөйтіп ол менен кешірім сұрап, қайта хат жазған болатын. Алайда мен ұсынған адам жұмысқа қабылданғанға дейін біраз уақыт өтті. Осы аралықта жаңағы әйелдің күйеуінің атынан, бірақ әйелдің қолымен жазылған тағы бір хат алдым. Ол хатта баласын аталған қызметке тағайындаудан бас тартқанымнан әйелінің жүйкесіне салмақ түсіп, соның салдарынан асқазанның қатерлі ісігіне шалдыққаны, қазіргі уақытта төсек тартып жатқаны туралы жазылыпты.
Сондықтан алдыңғы ұсынған адамның орнына баласын тағайындап, осылайша әйеліне көмектесуін өтініпті. Осыған байланысты әйелдің күйеуіне де бір хат жолдадым. Әйелінің қатты ауырып қалғанына қапаланғанымды білдіре отырып, дәрігерлердің қойған диагнозы қате болуы мүмкін деп үміттенетінімді, ал алғашқы адамның кандидатурасын қайтарып алу мүмкін емес екенін ашып жаздым. Сол аралықта мен ұсынған адам да қызметіне кірісті, осыған байланысты Ақ үйде үлкен кон­церт берілетін болды. Мен хат алғаннан бері екі-ақ күн өткен еді. Сол кезде әйелім екеуімізбен бірінші болып кім амандасты деп ойлайсыз? Иә, дұрыс айтасыз, екі күн бұрын өлім аузында жатқан әйел мен оның күйеуі ». Джей Мангум жұмыс істейтін Оклахома штатының Талса қаласында орналасқан лифтілер мен эскалаторларға қызмет көрсету компаниясы Талсадағы ірі қонақүйлердің бірінен лифтілерді жөндеуге тапсырыс алады. Жөндеу жұмыстары үшін кемінде сегіз сағат қажет болатын. Қонақтарға ыңғайсыздық туғызбас үшін қонақүй менеджері лифтіні екі сағаттан көп уақытқа өшіргісі келмейді. Ал қонақүйге ыңғайлы уақытта ком­пания қызметкері бос болмайды. Білікті мамандардың бірі босай қалғанда Мангум мырза қонақүй меңгерушісіне қоңырау шалып, онымен сөз таластырып тұрмай, былай дейді: « Рик, қонақүйлеріңізде адам көп болғандықтан эскалаторды ұзақ уақытқа өшіре алмайтыныңызды білемін.
Алаңдап отырғандарыңызды да білетіндіктен, мүмкіндігімізше, көңілдеріңізден шығуға тырысамыз. Алайда тексеру жұмыстары барысында, эскалаторды қазір жөндемесек, кеш болатыны, ол кезде оны сегіз сағаттан да көп уақыт тоқтатуға тура келетіні анықталды. Эскалатордың бірнеше күн бойы тоқтап тұрғанын қаламайсыздар ғой »? Сегіз сағаттың бірнеше күннен аз екенін жақсы білетін менеджердің келісуден басқа амалы болмады. Сөйтіп, менеджердің тұрғындарға алаңдауын түсінуге тырысқан Мангум мырза оның келісіміне еш қиналмай қол жеткізе алды. Сол Юрокты Американың нөмірі бірінші импрессариосы деуге болады. Ол Шаляпин, Айседора Дункан, Анна Павлова сияқты танымал тұлғалармен жарты ғасырдай уақыт бойы іскерлік байланыста болған адам. Юрок мырза қаншама жыл бойы осы ерке жұлдыздармен жұмыстас болған кезде алған ең бірінші сабағы – олардың мінез-құлқындағы барлық ерекшеліктер мен олқылықтарға түсіністікпен қарау, түсіністікпен қарау және тағы да түсіністікпен қарау болғанын айтады. Ол Метрополитен опера театрының ложаларын түгелдей сатып алатын миллионерлердің жүрегін тебіренткен атақты әнші Шаляпиннің импрессариосы болды. Үш жыл бойы концерттерін ұйымдастыруға көмектескен Шаляпиннің құдай берген ерекше дауысына қоса бір басына жетерлік қыңырлығы да бар еді. Ол ешкімді тыңдамайтын, ойына келгенін істейтін ерке балаға ұқсайтын.
Юроктың сөзімен айтсақ « Оның мінезіне адамның төзуі мүмкін емес еді ». Мысалы, ән айтатын күні түске қарай Шаляпин оған телефон шалып « Былай ғой, мен өзімді жайсыз сезініп тұрмын, дауысым шықпай қалды. Бүгін ән айта алмаймын » дейді. Мұны естіген Юрок онымен жанжалдасып жатпайтын, өйткені әртістермен олай сөйлесуге болмайтынын ол білетін. Сондықтан қонақүйге тез жетіп, Шаляпинге шамасы келгенше жанашырлық танытуға тырысады. Әрине, сізге ән айтуға болмайды. Мен дәл қазір концертіңізді басқа уақытқа ауыстыруға бұйрық беремін. Жарайды, бірнеше мың дол­лар жоғалтарсыз. Бірақ бұл абыройыңызбен салыстырғанда не тәйірі? Оған дейін жағдайым жақсарар ма екен? Сағат бес шамасында Юрок қонақүйге тағы да жүгіріп жетеді. Келісімен қатты жаны ашып тұрғанын білдіріп, концертті кейінге қалдыруды тағы да өтінеді. Шаляпин бір күрсініп алып « Кеш­ке дейін күтейік, бәлкім жақсы болып қалармын » деп жауап береді. Жеті жарымда Шаляпин ақыры келісімін береді, бірақ Юроктан метрополитен сахнасына шығып, әншіге қатты суық тигендіктен, дауысының жақсы шықпай қалғанын көрермендерге жеткізуін талап етеді. Ал Юрок ұлы әншіні сахнаға шығару үшін солай жасаймын деп уәдені үйіп-төгеді.
Доктор Артур И.Гейтс « Білім беру психологиясы » деп аталатын керемет еңбегінде былай деп жазады: « Адамға керегі – жанашырлық пен түсіністік. Басқалардың өзіне жанашырлық танытқанын қалаған кезде, бала алған жарақатын көрсетеді, тіптен денесін әдейі көгертеді. Ересектер де тура сондай, олар да өздері тап болған бақытсыздық, ауру, хирургиялық оталардың жай-жапсарын тәптіштеп айту арқылы басқалардың жанашырлық сезімін туғызғысы келеді. Бақытсыздық үшін мейлі, ол шынымен немесе ойдан шығарылған болсын, басқаның жанашырлығын туғызуға деген құштарлық – жалпыға тән қасиет ». Олай болса, адамдарды өзіңізге қаратқыңыз келсе, осы тәсілді қолданып көріңіз… 9 ҚАҒИДА Басқалардың ой-пікіріне түсіністік танытыңыз 10. Әркімнің көңілінен шығар сенімді тәсіл Менің туып-өскен жерім Миссури штатындағы Джесси Джеймс тұрған өңірге жақын еді. Бірде Кирни қаласына жақын орналасқан Джеймс фермасына бас сұқтым. Ол жерде оның ұлы тұрып жатқан болатын. Фермада болған кезімде оның әйелі Джессидің пойыздар мен банктерді тонап, ұрлаған ақшаны қарыздарын төлесін деп көрші фермерлерге таратып бергенін жыр қылып айып берді. Джесси Джеймс те біраз жыл кейінірек өмір сүрген голландтық Шульц, « қос тапанша » Кроули, Аль Капоне сияқты өзін еш мінсізбін деп ойлаған болуы керек.
Бұл адамдардың барлығы өздерін жоғары бағалап, елдің қамын ойлайтын, әділетсіздікке жол бермейтін жан деп ойлағанын білеміз. Дж.Пирпонт Морган сараптамалық қорытындыларында адамның атқарған ісі екі түрлі болатынын жазады: біріншісі – жақсы көріну үшін атқарылатын іс, екіншісі – шын ниетімен атқарылатын іс. Шынайы себепті адам өзі ойлап табады. Оны көзге шұқып көрсетудің қажеті жоқ. Алайда іштей барлығымыз да идеалист болғандықтан, өзіміз де сенгіміз келетін сылтауды ойлап тапқымыз келеді. Демек, адамды өзгерткіңіз келсе, көңілге қонымды сылтау тапқаныңыз жөн болар. Осындай идеалистік қағида іскерлік қарым-қатынаста өзін қаншалықты ақтай алар екен? Пенсильвания штатының тұрғыны, Фаррелл-Митчелл компаниясының қызметкері Дж.Фаррелдің басынан өткерген оқиғасы өте қызық. Пәтерді жалға алушылардың ішінде еш нәрсеге көңілі толмайтын, көшіп кетемін деп қорқытатын бір адам болды. Пәтерді жалға беру келісімшартының уақыты бітуіне әлі төрт ай бар екеніне қарамай көшіп кететінін айтады. Егер қазір шығып кетсе, күзге дейін пәтерді ешкім жалға алмайды. Ал пәтер бірнеше ай бос тұрса, қанша шығынға бататынымды ойлағанда, ашудан жарыла жаздадым. Пәтерді жалдап тұрған адамға барып, келісімшартты қайта оқып шығуын талап етуге болар еді.
Сөйтіп, келісімшартта көрсетілгендей, уақытынан ерте шыққан жағдайда қалған төрт айдың ақысын бәрібір толық төлеуі керек екенін, олай болмаған жағдайда сот арқылы өндіріп алатынымды ескертер едім. Алайда жетіп барып, онымен ұрсыса жөнелудің орнына мен басқа тәсіл қолданып көрмек болдым. Сөйттім де оған былай дедім: « Доу мырза, сіздің бұл арадан көшсем деген ниетіңізді естіп, әлі де сене алар емеспін. Пәтерді жалдап келген қаншама жыл бойы мен адам табиғаты туралы көп нәрсе ұққандай болғанмын, сондықтан да сөзінде тұра алады деген нық сеніммен ең бірінші болып сізге осы пәтерді жалға беріп едім. Солай екеніне кәміл сенетіндіктен, тәуекелге бел байладым. Сонымен, менің ұсынысым мынандай. Шешім қабылдауға асықпай, бірнеше күн тағы бір ойластырып көрсеңіз. Келесі төлем уақыты, яғни келесі айдың біріне дейін келіп, әлі де көшпек ойыңыз бар екенін айтсаңыз, сөзіңізді жерге тастамайтыныма сөз беремін. Көшуіңізге кедергі келтірмей, өзімнің де сіз жайлы қате пікірде болғанымды қабылдаймын. Қалай болғанда да екі сөйлемейтін адам ретінде, келісімде көрсетілген уақытқа дейін осында тұра береді деп сенемін. Себебі кім болсақ та, шешімді өзіміз қабылдаймыз.
Келесі айдың басында ол өзі келіп пәтерақысын төлеп кетті. Әйелімен ақылдасып, адамға сөзінде тұрудан маңызды ештеңе жоқ деп ой түйіп, олар осы пәтерде қаламыз деп шешіпті ». Бірде марқұм лорд Нортклифф газеттердің бірінен өзінің онша ұната қоймайтын суретін көріп, сол газеттің редакторына хат жазады. Ол « Бұл сурет маған ұнамайтындықтан, оны баспаңыздар » деп жазды ма екен? Жоқ, оның келтірген уәжі сенім ұялатты. Оның уәжі анасына деген құрметтен еді. Ол « Өтінемін, менің бұл суретімді келесі жолы баспаңыздаршы, өйткені анам бұл суретті ұнатпайды » деп жазады. Кіші Джон Д.Рокфеллер газет-журналдарға балаларының суреті рұқсатсыз басылғанын ұнатпай, бұған тоқтау салғысы келеді бірақ оның уәжі де жоғарыда келтірген мысалдай орынды еді. Ол « Мен олардың суретін басқандарыңызды қаламаймын » демеді, керісінше « Балаларымыз біз үшін өте қымбат, оларға зиянымыз тиіп кетпесе екен » деген өтінішін алға тартты. Сондықтан ол журналистерге « Жігіттер, көбіңіздің балаларыңыз бар, шектен тыс танымал болудың олардың тәрбиесіне зиянын тигізуі мүмкін екенін білесіздер » деп жазады. Мэн штатынан шыққан кедей жігіт The Saturday Evening Post пен Ladies 's Home Journal журналдарын ашып, миллиондаған доллар байлыққа кенелген.
Сайрус ГК Кертис кәсібін бастаған алғашқы кезде қалтасында мақала авторларына төлейтін көктиыны да болмады. Жақсы авторларды жалдауға мүмкіндігі болмаған соң, ол авторлардың адамгершілік сезімін оятуға бел байлады. Осы тәсілдің көмегімен сол кезде танымалдықтың шыңына жетіп, « Кішкентай бикеш » сияқты өлмес мұра қалдырған Луиза Мэй Ол­котты ол басқаратын қайырымдылық қорға жүз доллар аудару арқылы өзіне тарта алады. Көп нәрсеге сене бермейтін күмәншіл адам бұл жағдайда « Бұл Нортклифф, Рокфеллер сияқты сезімтал адамдарға жарасар. Мықты болсаң, бұл тәсілді балаларға қолданып көр » деуі мүмкін. Олардікі дұрыс та шығар. Бұл қағиданы барлық жағдайда, барлық адамға бірдей әсер етеді дей алмаймыз. Қол жеткізген нәтижеңізге көңіліңіз толар болса, оны өзгертудің қажеті қанша? Ал көңіліңіз толмаса, байқап көрудің еш сөкеттігі жоқ. Қайткенде де менің бұрынғы студентім Джеймс Л.Томастың басынан кешкен әңгімесі сізге ұнайтынына сенімім мол. Автокөлік фирмасының алты бірдей клиенті қызмет ақысын төлеуден бас тартады. Төлемнің бәрі қате демегенімен, олар қалай да бір қатені тауып көрсетуге тырысып бақты. Клиент өзіне көрсетілген әр қызметтен кейін атқарылған жұмыстар актісіне қол қоятындықтан, компания өздерінің дұрыстығына күмән келтірмеді және оны клиенттерге ашық жеткізді.
Бұл компанияның бірінші қателігі еді. Төменде кредит бөлімінің қызметкерлері қабылдаған шаралар тізімі берілді. Қалай ойлайсыз, олар ойлағанын іске асыра алды ма? Олар тапсырыс берушінің әрқайсысына жеке-жеке барып, өздерінің кешіктірілген төлемдерді өндіріп алуға келгенін жеткізеді. Олар компания тарапынан қате кетпегеніне көзсіз сенді, демек, олардың ойынша, қате клиент тарапынан болып отыр. Олар клиенттерге қарағанда компанияның автокөлік жайлы білімі көбірек екенін алға тартты. Талас не жайында еді, естеріңізде ме? Нәтиже: Ақыры даумен бітті. Бұл әдістердің ең болмағанда біреуі клиентпен бейбіт келісімге келуге көмектесіп, төлем мәселесін шеше алды ма? Ол сұраққа өзіңіз де жауап бере аласыз. Осылайша, сату менеджері клиенттерді сотқа сүйреуге дайын еді, бағына қарай, бас менеджер дер кезінде іске араласады. Клиенттердің оған дейін төлемдерді еш кешіктірмей төлеп тұрғанын байқаған ол төлем жинау тәсілінде бір шикіліктің барын сезеді, сондықтан Джеймс Л.Томасты шақырып, даулы төлем мәселесін шешуді соған тапсырады. Енді Томастың не істегенін көрейік: Менің мақсатым, әр клиентке соғып, заңды түрде төленуі қажет болғанымен, әлі күнге дейін еш шара қабылданбаған төлем мәселесін шешу еді. Алайда клиенттерге мен ол жайлы ештеме демедім.
Керісінше, оларға компания не істей алғанын немесе істей алмағанын білуге келгенімді айттым. Оларға ойларын аяғына дейін тыңдап болмай, өзімнің ештеңе айта алмайтынымды, компания өзін қатеден ақтап алуға тырыспайтынын жеткіздім. Мені олардың автокөліктері ғана қызықтыратынын айта келіп, ол жайлы толық мағлұматты тек автокөлік иелері ғана бере алатынына сендіруге тырыстым. Олардың да өз ойларын білдіруіне мүмкіндік беріп, олар сөйлеген кезде ынта қойып, айткдндарына түсіністік танытуға тырыстым. Әңгіме соңында, клиент әбден шерін тарқатып болған соң, негізгі мәселеге ақырындап көше бастадым. Әрине, оған ұнайды-ау деген тәсілді таңдап алдым. Қызметкерлеріміздің бірі сізді ыңғайсыз жағдайға қалдырып, шамыңызға тиіпті. Олай болмауы керек еді. Осы компанияның өкілі ретінде, болған жай үшін өзіңізден кешірім сұраймын. Айтқандарыңызды тыңдап отырып, сіздің әділдігіңіз бен шыдамыңызға қайран қалудамын. Сондықтан адал да, ұстамды азамат ретінде өзіңізге бір өтініш айтсам. Бұл істің жайын өзіңізден жақсы білетін де, оны шеше алатын да адам жоқ. Мынау сіздің түбіртегіңіз. Компания президенті болған жағдайда мәселені қалай шешер едіңіз, соны білгім келеді. Қандай шешім қабылдасаңыз да, біз онымен келісеміз ». Бұл адам қарызын төледі ме?
Әрине, қуана-қуана төледі. Төлем 150-400 доллар арасында болатын, төлем арқылы олар пайда да көруге тырысты. Тек біреуі ғана төлеуден бас тартқанымен, қалған алтауы компаниямен тіл табысты. Енді әңгіменің ең қызықты жеріне құлақ салыңыз: екі жылдың ішінде біз осы адамдарға жаңа автокөлік сатып алып бердік. Басқаша айтсақ, адамдардың шынымен де адал болуы немесе міндеттерін дұрыс атқарғысы келуі мүмкін. Басқаша болуы мүмкін емес дегенге нық сене отырып, адамдарға сенетініңізді көрсете білсеңіз, олардың да бәріне түсіністікпен қарайтынына күмәнім жоқ ». Кинолар түсіріліп, телеарналар көрсетуде. Сіз неге бұнымен айналыспайсыз? Біраз жыл бұрын « Филадельфия ақшамы » газеті жайлы бір өсек тарады. Жарнама берушілерге газетте жаңалықтың азайып, жарна­ма көлемінің тым өсуіне байланысты, оқырмандарды бұрынғыдай қызықтырмайтын болды деген жел сөз жетеді. Бұл газеттің беделіне нұқсан келтіретін өте қауіпті өсек еді. Енді тез арада шара қабылдап, өсектің аузына құм құю керек болды. Бірақ оны қалай істеуге болады? Газет басшылығы ешкімнің ойына келе бермейтін тосын шешім қабылдады.
Редакция қызметкерлері мерекелік немесе атаулы күні емес, қарапайым күндердің бірінде жарық көрген газеттің кезекті бір санындағы жарнамалық сипаты жоқ барлық мақаланы қиып алып, оларды түрлі айдарға бөліп, « Бір күн » деген атпен кітап қылып шығарады. Кітаптың жалпы көлемі 307 бет болыпты. Жайшылықта осындай көлемдегі кітаптардың бағасы қымбат болатыны белгілі. Бірақ бұл жай ғана газет материалдары ғой. Сондықтан редакция бұл кітапты бірнеше центке ғана сатады. Осылайша, олар деректер келтіріп, газеттегі иллюстрацияларды ұсына отырып, газетте оқуға арналған түрлі қызықты материалдар басылып шығатынын дәлелдеп берді. Бұл жай бір ақталу мен құр босқа сөйлеуден де асқан керемет дәлел болды. Біз нақты дәлел келтіруді талап ететін заманда өмір сүріп жатырмыз. Жай ғана шындықты айтып қоя салу жеткіліксіз. Оны әдемілеп, қызықты, әсерлі етіп жеткізу керек. Мұндай кезде көрерменді тарту үшін өзіңіздегі бар өнеріңізді салуға тура келеді. Кино да солай жасайды. Радиода да солай. Жарнама мамандары көрнекіліктің ықпалын жақсы біледі. Мысалы, егеуқұйрыққа қарсы у өндірушілер дүкендерге екі тірі егеуқұйрық салып, арнайы витрина орнатады. Удың оларға тигізер әсері көрсетілген кезде, сауда көлемі бес есеге дейін артқан.
Телевизияға жарнама берушілер тауарын өткізу үшін сахналандырылған көріністерге көптеп жүгінеді. Бір кеш теледидардан жарнама көріп, әр ролик үшін жарнама агенттіктерінің қандай тәсілдер қолданатынын байқаңызшы. Сіз біреулердің антрацидтік құралдың көмегімен түтікшедегі қышқылдың түсін өзгертіп жатқанын, бұлай істеу олардың бәсекелестерінің қолынан келмейтінін байқайсыз; бір компания сабыны кетіре алмаған майлы дақтарды басқа компания жасаған сабынның оп-оңай кетіргенін көресіз; көліктің ойлы-қырлы жерден еш қиналмай секіріп өткеніне куә боласыз. Бақытты жандар бұл өнімдерді сатып алғанына қаншалықты риза екендерін жарыса жеткізеді. Осылай­ша, тауар өндірушілер халықтың бұл заттарды сатып алуына түрткі болады. Сіз де бизнестегі идеяңыз бен өміріңіздің басқа да саласын осындай сахналандырылған қойылымға айналдыра аласыз. Оның еш қиындығы жоқ. Виргиния штаты Ричмонд қаласының тұрғыны, NCR ( Ұлттық кассалық аппарат орталығы ) компаниясының сату жөніндегі менеджері Джим Йеманс осындай көріністер арқылы тауарын қалай сатқанын айтып берген еді. Сосын дүкен иесіне келіп, былай дедім: « Әр сатып алушыдан касса арқылы бір тиын жоғалтып отырсыз ». Сөйттім де, бір уыс тиынды еденге шашып жібердім. Бұл ойымды жай сөздермен жеткізсем, ол онша көңіл бөлмес еді, ал тиындардың сыңғыры оның қарамасына қоймады.
Осылайша, мен дүкендегі барлық ескі аппараттарды ауыстыруға тапсырыс алдым ». Мұндай жағдай жеке адам өмірінде де болып жатады. Бұрынғы кезде қызға ғашықтығын білдіргісі келген жас жігіт сүйіктісіне оны жай бір сөзбен жеткізді деп ойлайсыз ба? Әрине, жоқ. Ол бір тізерлеп отырып, айтқандарының рас екендігін көрсетуге тырысты. Ал қазір ғашықтығыңды білдіру үшін тізерлеп отырудың қажеті шамалы. Дегенмен, көптеген ғашық жандар өздерін қызықтыратын сұрақты романтикаға толы ортада қоюға тырысады. Өз ойыңызды ойнап отырып жеткізу балаларға да әсер етеді. Бирмингем тұрғыны Джо Б.Фант бес жасар ұлы мен үш жасар қызына қанша айтса да, ойыншықтарын жината алмайды. Әбден шарасы таусылған ол « пойыз » ойынын ойлап табады. Сөйтіп, Джойды велосипед мінген инженер деп атап, артына Джанетті фур­гон ретінде тіркеп береді. Осылайша, олар әр кеш сайын « көмірді » ( ойыншықтар ) « вагонға » ( яғни, өзінің арбасына ) тиеп, еш айқай-шусыз, қорқытып-үркітусіз барлық бөлмелерді тап-тұйнақтай етіп жинап қоятын болды. Индиана штатында тұратын Мэри Кэтрин Вольф жұмыстағы проблемаларға байланысты бастығымен жолықпақ болады. Оған кіру үшін хатшыға келіп, қабылдауға жазылуы керек еді.
Ал бастықтың қолы бос емес екен, бір апта ішінде босай қоймайтын секілді. Хатшы бастығының бір минут та бос уақытының жоқтығын қайталап ескертіп, Мэриге мүмкіндігінше көмектесуге тырысатынын жеткізді. Вольф бикеш болған жайды былай сипаттайды: « Апта соңына дейін мен хатшыдан еш хабар ала алмадым. Қашан хабарлассам да, ол түрлі себептерді алға тартып, бастығының мені неге қабылдай алмайтынын түсіндірумен болды. Жұма болды, еш хабар жоқ. Мен проблеманы апта аяғына дейін шешкім келген еді, сондықтан бастыққа қалай да кірудің жолдарын қарастыра бастадым. Сосын не істеді дейсіздер ғой? Мен оған ресми хат жазып жібердім. Хатымда оның жұмысбасты екенін түсінетінімді айта келіп, соған қарамастан сөйлесуіміз керек екенін баса айттым. Сөйттім де, өз бетімше хат формасын ойлап тауып, одан бұл форманы өзі немесе хатшысының толтырып, маған жауап ретінде қайта салып жіберуін өтіндім. Хаттың формасы мынандай еді: « Вольф ханым, мен сізбен түскі/кешкі сағат__, ___ минутта кездесе аламын. Сізбен сөйлесуге_ минут бөлемін ». Сөйтіп, хатты пошта жәшігіне таңертеңгі он бірде салып, ал түскі сағат екіде поштамды тексерген кезде хатқа жауап келгенін көрдім. Бастық хатыма өзі жауап беріпті.
Сол күні түсте он минутқа мені қабылдай алатынын жазған екен. Жағдайды осылайша өз қолыма алмағанда, мен әлі күнге дейін бастықпен жолыға алмаған болар едім ». Джеймс Б.Бойнтон жұмыс істейтін компания суықтан қорғайтын кремге қатысты зерттеулердің аяқталуына байланысты, оған кремнің нарықтағы жағдайына қатысты есеп әзірлеуге тапсырма береді. Соған байланысты ол нарықтағы бәсекелестікке талдау жасап, болашақ клиент ретінде жарнама бизнесінің майталман өкіліне келіп жолығады. Бірінші кездесу басталмай жатып сәтсіз аяқталды. Ол да дауласты, менде дауластым. Ол менің қателесетінімді, мен өзімнің қателеспегенімді айтып, біраз уақыт бойы сөз таластырумен болдық. Ақырында, айтқандарымның дұрыс екенін дәлелдеп шықтым, алайда бөлінген уақыт біткесін, әңгімеміз аяқсыз қалды », – дейді Бойнтон. Керісінше, нақты мәліметтерді әсерлеп жеткізуге тырыстым. Кабинетіне кіргенімде, ол телефонмен сөйлесіп отыр екен. Әңгімесін аяқтағанын күтпей, мен сөмкемдегі кремнің отыз екі құтысын алып шығып, үстел үстіне қойдым. Әр құтының сыртына ол туралы талдаулар нәтижесін жазып қойған едім. Әр жазбада сол өнімнің тарихы қысқаша баяндалған. Содан әрі не болды дейсіз ғой? Біз өткен жолғыдай дауласпадық. Бұл жолғы әңгімеміз басқаша өрбіді.
Ол құтылардың әрқайсысын жеке-жеке алып, оның сыртында жазылған ақпараттарды мұқият оқып шықты. Түрлі сұрақтар қойып, өзінің қызығушылық танытып отырғанын көрсетті. Кіргенімде он минут қана уақытының бар екенін айтқанымен, бір сағат уақыт өтсе де, әңгімеміз бітпеді. Бұл жолы да алдыңғы келтірген деректерді көрсеттім. Бірақ бұл жолы деректерді құр сөзбен емес, көрнекі құралдардың көмегімен сипаттап бердім. Айырмашылықты өздеріңіз де байқаған боларсыздар. Еш нәрсе көмектеспесе, мынаны байқап көріңіз Чарльз Швабтың кәсіпорнындағы бір цехтың жұмысшылары жоспарын ешқашан орындамайтын еді. Жұмысшылармен сөйлестім де, алдадым да, жұмыстан шығарып жіберем деп қорқытып та көрдім. Бірақ еш пайда жоқ. Баяғы жартас – сол жартас, – деп жауап береді ол. Бұл әңгіме күндізгі кезек аяқталып, түнгі кезек басталар алдында болған еді. Шваб менеджерден бор сұрап алады да, қасында тұрған адамнан: – Бүгін сіздер қанша құйма шығардыңыздар? Шваб үндемей, еденге үлкен алты санын жазады да, ары қарай жүре береді. Еденде жазулы тұрған алты санын көрген түнгі кезектегілер бұның не екенін сұрайды. Келесі күні тағы да келген Шваб түнгі кезектегілердің алты санын өшіріп, орнына жеті деп жазып кеткенін көреді.
Бұны күндізгі кезектегілер де байқайды. Олай болса, кімнің мықты екенін көрсетейік »! Сөйтіп, жұмысшылар барын сала іске кірісіп кеткенде еденге үлкен қылып он санын жазып кетеді. Осылайша, өндіріс бойынша артта келе жатқан бригада біраз уақыт өткенде алдыңғы орынға бір-ақ шығады. Мұнда қандай құпия жатыр? Чарльз Швабтың өзіне сөз берейік: « Мақсатқа жетудің сенімді тәсілдерінің бірі – бәсекелестік туғыза білу. Мен тек ақша табуға ғана бағытталған бәсекені айтып отырған жоқпын, айтайын дегенім – адамдардың өзгелерден басымдығын көрсетсем, көбірек жетістікке жетсем деген талпынысын туғыза білу ». Иә, иә, табысқа жетуге деген талпыныс! Бәсеке! Күрес! Бұлар – адамның рухын көтеретін басты тәсілдер. Бәсекемен күрес болмағанда, Теодор Рузвельт Америка Құрама Штаттарының президенті бола алмас еді. Ол сол кезде Кубадан енді келіп, Нью-Йорк штатының губернаторы болып тағайындалады. Оның заң жүзінде штатта тіркеуде тұрмайтынын оппозиция біліп қойғаннан кейін Рузвельт қорыққанынан губернаторлықтан бас тартқысы келеді.
Сол кезде Нью-Йорк штатынан сенаторлыққа сайланған Томас Кольер Платт Рузвельттің намысына тиіп, былай дейді: « Сан-Хуанның батыры осындай қорқақ па еді? » Сөйтіп, Рузвельт губернаторлық сайлау жолындағы күресін ары қарай жалғастырады, оның соңы неге әкелгенін тарихтан жақсы білесіздер. Бұл күрес оның өмірін ғана өзгертіп қойған жоқ, сонымен қатар, бүкіл ұлт тағдырын шешуге көмектесті. Оларды өлім күтіп тұруы мүмкін, алайда алға басудан қорыққан адам жеңіске жете алмайды ». Бұл ежелгі Грециядағы патша әскерінің ұраны болатын. Қорқынышты жеңу үшін бұдан басқа қандай уәж керек? Эл Смит Нью-Йорк губернаторы болып тұрған кезде, Ібіліс аралының батысында орналасқан атышулы Синг-Синг түрмесіне басшы керек болады. Бұл кезде түрменің ішінде болып жатқан қорқынышты жайттар туралы жалған өсек кеңінен жайылып кеткен-ді. Смитке түрмені басқара алатын, рухы темірдей мықты адам керек болды. Бірақ ондай адамды қайдан табады? Әбден ойластырып, Смит Нью-Хэмптоннан Льюис Э.Лоусты шақыртады. Льюис Лоус алдына келгенде Смит одан: « Бізге Синг-Сингті басқаратын тәжірибелі адам керек. Сізді осы қызметке тағайындасақ, қалай қарайсыз? » – деп сұрайды. Жөпелдемеде Льюис Лоустың аузына сөз түспейді. Ол Синг-Сингтің қауіпті жер екенін жақсы білетін.
Бұл саяси лауазым болғанымен, оқыс оқиғалар мұнда күнара болып тұрады. Бақылаушылардың бірі келіп, бірі кетіп жатқан кез, тіпті, біреуінің шыдамы үш аптаға ғана жетіпті. Лоус үшін бұны лауазымды мансап баспалдағы десек те, тәуекелге бел байлауға бола ма? Лоустың жүзіндегі қобалжуды көрген Смит креслосына шалқая отырып, оған күлімсірей қарайды. Бұл – өте қауіпті жер. Ол жерге барып, орнығып қалу үшін тастай жүрек пен темірдей қайрат керек ». Лоус келісті. Келісіп қана қойған жоқ, сол кездегі ең беделді түрме бақылаушысына айнала алды. Оның « Синг-Сингтегі жиырма мың жыл » атты кітабы жүздеген мың таралыммен басылып шықты. Лоус жайлы хабарлар мен оның түрмедегі өмірі жайлы оннан астам кино түсірілді. Оның қылмыскерлерді « қайта тәрбиелеу » әдісі түрме реформасына жол ашты. Firestone Tire and Rubber компаниясының іргетасын қалаған Гар­ви С.Файрстоун: « Тек жалақының көмегімен ғана маман таңдап оны ұстап тұруға болмайтынын мен бұрыннан білемін. Ойынсыз ештеңе де болмас еді » деген пікір қалдырған. Олай болса, табысқа жеткен әр адам үшін ойын керек. Жай ғана ойын емес, нағыз бәсеке, сайыс қажет.
Әр адам қандай да бір салада өзін танытқысы келеді. Өзінің бағасы жоғары екенін, басқалардан артық екенін, жеңіске жете алатынын дәлелдегісі келеді. Жаяу жарыс, мешкейлер сайысы секілді біртүрлі жарыстардың да негізгі себебі – адамдардың басқалардан асып түскісі, өз орнын көрсеткісі келуі. Көшбасшы бол: ренжітпей немесе өкпелетіп алмай адамдарды қалай өзгертуге болады? Адамға қателігін көрсеткіңіз келсе, осы амалдан бастаңыз Калвин Кулидж президент болып тұрған кезде менің достарымның бірі Ақ үйге қонаққа шақырылады. Досым президенттің кабинетіне кіріп келе жатып оның хатшыларының біріне « Үстіңіздегі көйлегіңіз қандай әдемі, сізге керемет жарасады екен » дегенін естиді. Бұл сірә, Үндемес Кал деген лақап атпен белгілі президенттің хатшыларына айтқан алғашқы мақтау сөзі болар. Мұндай мақтауды күтпеген хатшы ұялғанынан қызарып кетеді. Сонда Кулидж оған былай дейді: « Ұялмаңыз, бұл сөзді көңіліңізді көтерейін деп әдейі айтып отырмын. Бүгіннен бастап, тыныс белгілеріне абай болыңыз ». Оның мақтауы сәл қисынсыздау көрінгенімен, қолданған тәсілінде мін жоқ. Мақтаудан кейін сын есту әдетте айтарлықтай ауыр тимейді. Клиенттің сақалын аларда шаштараз оған көпіртіп сабын жағады. Тура осы әдісті президент сайлауына қатысарда 1896 жылы Маккинли де қолданған болатын.
Оның сайлауалды баяндамасын сол кездегі танымал республикашылардың бірі жазып береді және бұл баяндама оның өз ойынша, Цицерон, Патрик Генри, тіпті, Даниэль Вебстердің баяндамаларынан да артық жазылған. Өз жазғанына дән риза болған әлгі жігіт баяндаманы Маккинлиге дауыстап оқып береді. Баяндама жалпы жаман жазылмағанымен, мұндай іс-шарада оқуға жарамайды. Естіген адам оны сынап, парша-паршасын шығаруы мүмкін. Алайда Маккинли жас жігіттің көңіліне кірбің түсіргісі келмейді. Жас жігітке « Бұл жарамайды » деп айту керек, бірақ жігерін құм қылуға да болмайды. Маккинлидің оны қалай істегеніне көңіл бөліңіздерші: – Керемет, достым, тамаша жазылыпты. Бұдан артық ешкім де жаза алмас. Бұл баяндаманы еш өзгеріссіз оқуға болар еді, алайда дәл осы жағдайға ол сай келер ме екен? Мен енді сізден осы баяндаманы партия көзқарасы тұрғысынан қайта өңдеп шығуыңызды өтінгім келіп отыр. Үйге барғанда осы айтылғандарды ескере отырып, баяндаманы қайта қарап шығыңызшы, сосын маған бір данасын шығарып әкелерсіз, – дейді Маккинли. Жас жігіт солай жасады да. Баяндама қайта жазылған соң Маккинли оны редакциялап, екінші рет қайта жазып шығуға көмектеседі, сөйтіп ол кампания кезіндегі ең беделді спикерге айналады.
Төменде Авраам Линкольннің танымалдығы жағынан екінші болып есептелетін хаты берілді ( Ең әйгілі соғыс кезінде бес бірдей ұлынан айырылған Биксби ханымға жазылған алғашы хат болатын ). Бұл хатты Линкольн сірә, бес-ақ минутта жазып тастаған болар. Соған қарамастан, ол 1926 жылы ашық аукционда он екі мың долларға сатылды. Бұл Линкольннің жарты ғасыр бойы маңдай терін төге жүріп жинаған қаржысынан әлдеқайда көп. Хатты Линкольн азамат соғысы ауыр күндерінің бірінде, 1863 жылдың 26 сәуірінде Джохеф Хукерге жазған. Линкольннің кілең генералдар бастаған Одақтастар армиясы он сегіз ай бойы жеңілістен көз ашпаған кезең еді. Адамзат тарихындағы мәнсіз де мағынасыз қанды қасаптың салдарынан халық әбден есеңгіреп қалған. Мыңдаған әскер соғыс алаңынан қашып кетті. Сенат мүшелерінің наразылығы күшейіп, Линкольннің Ақ үйден кетуін талап етіп жатты. Үміт сәулесінің ұшқыны да қалмады ». Осындай қайғы мен аласапыранға толы кезінде Линкольннің осы хаты дүниеге келген болатын. Бұл хат арқылы мен бүкіл бір ұлттың тағдыры қырсық бір генералдың іс-әрекетіне қарап тұрған сол бір сәтте Линкольннің ол генералды қалай райынан қайтарғанын көрсеткім келеді. Бұл Линкольн президент болып сайланғаннан бері жазған алғашқы ашу-ызаға толы хаты еді.
Қалай болғанда да, Хукердің қателіктерін айтпас бұрын оны әбден мақтап алғанын байқау қиын емес. Иә, Хукер кешірілмес қатеге жол берді, бірақ Линкольн оның қатесін бетіне баспады. Керісінше, ол барынша сабырлы болуға тырысып, тек « Кейбір көңілім толмайтын жайттар бар » деп жылы жаба салады. Олай болса, әдептен озбай, ойымызды байыппен жеткізе білгеніміз жөн. Сонымен хат мазмұнына үңілсек: « Сізді Потомак армиясының генералы етіп тағайындағанда менің ондай шешім қабылдауыма әсер еткен бірқатар себептер болған еді. Қалай болғанда да, кейбір мәселелер бойынша сізбен келісе алмайтынымды өзіңіздің білгеніңіз жөн деп санаймын. Сіздің ержүрек, тәжірибелі жауынгер екендігіңізге еш күмәнім жоқ. Саяси шешім қабылдағанда жағдайды тек әскери тұрғыдан ғана бағаламайтыныңызды да білемін. Өзіңізге деген сенімділікті әр генералда болуы тиіс қасиет демесем де ерекше бағалаймын. Сіз өр мінездісіз, бірбеткейсіз, бұл қасиетті дұрыс пайдалана білген жағдайда, оның зиянынан пайдасы көбірек екенін бәріміз білеміз. Өкінішке қарай, осы бірбеткей мінезіңізді дер кезінде құрықтай білмеуіңіз генерал Бернсайдтың армиясына кедергі болып, еліңіз бен аса қадірлі де сыйлы офицердің беделіне айтарлықтай нұқсан келді. Тек жеңімпаз генералдар ғана диктатор бола алады.
Сондықтан сізден тек жеңісті ғана талап етемін, әйтпегенде менің де диктатураға баруым әбден мүмкін. Үкімет барлық командирлеріне көрсеткен қолдауды сізге де көрсетуден аянып қалмайды. Алайда армияны қорқытып-үркітіп, олардың командирлерін орынсыз сынағаныңыз бен сенімсіздік танытқаныңызды олар өзіңізге қарсы қолдана ма деп қорқамын. Дегенмен, мәселені шешуде мүмкіндігімше сізге көмек көрсетуге тырысамын. Армияны мұндай көңіл-күй жайлап алған шақта сізде, қайта тіріліп келсе, Наполеон да – еш жеңіске жете алмайсыздар. Ойланбай, ақымақтыққа жол беруден сақ болыңыз. Барлық күш-жігеріңізді жұмсай отырып, ұйқысыз түндерді бастан өткерсеңізде алға жылжып, бізге жеңіс сыйлауыңыз керек ». Сіз Кулидж де, Маккинли де, Линкольн да емессіз. Алайда « Күнделікті қарым-қатынас барысында бұл тәсілді қолдануға бола ма? » деген сұрақ сізді қызықтырады. Шынымен қолдануға бола ма екен? Байқап көрелік. Мысалға, Филадельфиядағы « Уорк » компаниясының қызметкері У.П.Гоуды алайық. Бұл компанияға келісімшарт бойынша Филадельфияда әкімшілік нысанын салып, оны жабдықтау міндеті жүктеледі. Тапсырысты аяқтау мерзімі белгіленеді. Барлығы жоспар бойынша жүріп жатты. Бәрі ойдағыдай іске асып, құрылыс аяқталуға жақын қалады.
Бірақ ғимарат фасадын әсемдеу үшін қоладан жасалатын оюларды дайындайтын мердігер аяқ астынан тапсырысты уақытында аяқтай алмайтынын жеткізеді. Қалайша?! Ондай жағдайда құрылыс жұмысы мүлдем тоқтап қалады. Есепсіз шығынмен қатар айыппұлдар тағы бар. Бұның барлығы бір ғана адамның кесірінен! Телефон арқылы жүргізілген үздіксіз келіссөздер. Дау-дамай. Айқай-шу. Ашуға толы мәлімдемелер. Ақырында компания басшылығы Гоу мырзаны Нью-Йоркке « қола арыстанның » апанына жібереді. Бұны естігенде президент расымен де таң қалады. Анықтамалықты қарап болған соң: « Білесіз бе, бұл көп кездесе бермейтін ат. Менің отбасым Голландиядан Нью-Йоркке екі жүз жыл бұрын келген екен », – деп, отбасы мен ата-бабасы туралы әңгімесін бастап кетеді. Ол әңгімесін аяқтағаннан кейін, Гоу енді оның зауытының үлкендігін тілге тиек етіп, оны өзі барып жүрген бірнеше зауытпен салыстырып, мақтай бастайды. Зауытты көргіңіз келе ме? » Зауытты аралап жүріп, Гоу әлгі адамға олардың тауар өндіру жүйесінің бәсекелестеріне қарағанда оқ бойы алда келе жатқанын айтып, өзіне ерекше көрінген кейбір білдектерді мақтай жөнеледі. Мердігер бұл білдекті өзінің құрастырғанын, оны жасауға қанша уақыт кеткенін айта келіп, оның қалай жұмыс істейтінін Гоуға көрсетеді.
Зауытты аралап болған соң, Гоуды түскі асқа шақырады. Байқаған боларсыздар, Гоудың келу мақсаты жөнінде бір де сөз айтылмады. Түстеніп болғаннан кейін, мердігер оған былай дейді: « Енді іске көшсек Негізінен, сіздің осында неге келгеніңізді білемін. Бірақ екеуміздің кездесуіміз осынша мәнді болар деп ойламаппын. Енді Филадельфияға қайтып барып, басқа тапсырыстарды кешіктірсек те, сіздердің тапсырыстарыңызды уақытынан кешіктірмей дайындап, салып жіберетінімізді жеткізіңіз ». Гоу мырза қалағанына еш сөз айтпай-ақ жетті. Тапсырыс дер кезінде келіп, құрылыс келісімшартта көрсетілген уақытта аяқталды. Гоу мырза ұрда-жыққа басса, мұндай жетістікке жетер ме еді? Нью-Джерси штатының Форт Монмут қаласындағы Федералды қаржы басқармасында жауапты қызмет атқаратын Дороти Врублевски өз қарамағындағы бір қызметкердің еңбек өнімділігін қалай арттырғанын курста айтып берген болатын. Ол клиенттермен жақсы тіл табыса білетін, кейбір транзакцияларды да өз бетімен мінсіз атқаратын. Алайда жұмыс күні аяқталып, кіріс пен шығысты есептеуге келгенде біраз қиналатын. Бірде бас оператор келіп, ол қыздың өте жай есептейтіндіктен барлығына кедергі келтіретінін айтып, оны жұмыстан шығаруды талап етті. Жұмыстан шығарыңыз ». Келесі күні мен жаңағы қыздың жұмысын бақылап көрдім.
Ол жылдам, әрі тиянақты жұмыс жасады, күндізгі міндетін ұқыпты атқарып шықты. Оған клиенттермен жұмыс жасау ұнайтыны көрініп тұрды. Дегенмен, оның кіріс пен шығысты есептеуге келгенде қиналатынын байқау аса қиынға соға қоймады. Кеңсе жабылған соң мен оған таяп келіп, оның көңіл қошының жоқ екенін және күйгелектеніп тұрғанын байқадым. Оны бақылағанымды білдірмей, мен оның клиенттермен тез жұмыс жасағанын, клиенттердің көңілінен шығып, тілін таба білгенін мақтап, кірісті есептеуде өзіміз қолданатын әдісті көрсетіп бергім келетінін айттым. Оған сенім білдіргенімді байқағаннан кейін қыз бұл істі бірден қағып алды. Болашақта ондай проблема туындамады. Мақтау, тіс дәрігерінің тәжірибесіне сүйеніп айтар болсақ, новокаин іспеттес. Пациенттің тісін емдеу үшін дәрігер алдымен тістің ауруын басып алады. Сынағаныңыз үшін адамдар сізді жек көріп кетпеуі үшін не істеуге болады? Бірде Чарльз Шваб өзінің болат қорыту зауытындағы цехтардың бірін аралап жүріп « Темекі шекпеңіз! » деген белгінің дәл астында бір топ жұмысшының темекі тартып тұрғанын байқады. Ол жұмысшыларға « Хат танисыңдар ма? » деп зекіді деп ойлайсыз ба? Жо-жоқ! Шваб ешқашан мұндайға бармайды.
Керісінше, ол жұмысшыларға таяп келіп, әрқайсысына шылым ұсынады да: « Жігіттер, темекілеріңізді сыртта тартсаңыздар, жөн болар еді » дейді. Жұмысшылар өздерінің заң бұзғанын біледі, бірақ Швабтың ол жөнінде ештеңе демегені жұмысшылар үшін ерекше сыймен бірдей болды. Бастықтың олармен санасатынын сезінген соң құрмет-беделі арта түсті. Осындай адамды жақсы көрмеу мүмкін бе? Джон Уонамейкер де дәл осындай тәсілге жүгінетін. Ол өзінің Филадельфиядағы дүкендер желісін күнделікті аралап шығуды әдетке айналдырды. Осындай күндердің бірінде ол кассаның жанында күтіп тұрған, сөмке тола тауары бар бір әйелге ешкімнің де көңіл бөлмегенін көзі шалады. Бұл кезде сатушы қыздар бір шетке жиналып алып, әңгіменің қызығына кіріп кеткен еді. Уонамейкер оларға ештеңе айтпастан, қыздардың орнына келіп, әйелге қызмет көрсетеді де, оның сатып алған бұйымын қорапқа салып беруін сатушыдан өтініп, ары қарай кете барады. Сайлаушылары емін-еркін қабылдауына кіріп, шағым-өтініштерін айта алмайтын мемлекеттік қызметкерлер сынға ұшырап жатады. Әрине, олардың уақыты қатаң кестеге бағынатыны белгілі, алайда бұл жағдайға бастықтарын толассыз келіп жататын адамдардан қорғағысы келетін көмекшілер де себепкер болып жатады.
Флорида штатына қарасты Дисней әлемінің отаны Орландо қаласында көп жыл бойы мэр болған Карл Лэнгфорд қызметкерлерінен адамдардың келуіне бөгет жасамауын талап етуден танбайды. Бірақ өзінің « ашық есік » саясатын ұстанатынын үнемі айтып отырса да, хатшылар мен басқа да көмекшілер адамдарды кері қайтара береді. Ақырында, мэр тығырықтан шығар жол табады. Кеңсесінің есігін мүлдем алып тастайды. Мэрдің кеңесі осылайша шынымен де халық үшін қызмет ететін ашық әкімшілікке айналады. Олай болса, « бірақ » деген бірауыз сөзді өзгерту арқылы адамдарды ренжітпей, ашуына тимей-ақ мәселені шешуге болады. Көбіміз « бірақ » деген сөзді айтпас бұрын, әңгімені мақтаудан бастап, тек содан кейін ғана сынға көшеміз. Айталық, бала оқуға салғырт қараса оған: « Осы тоқсанда жақсы оқығаныңды шы­нымен де мақтан етеміз, Джонни, бірақ алгебраға көбірек көңіл бөлгеніңде, бағаң одан да жақсырақ болар еді », – дейміз. Мақтауды естігенде Джонниде мақтаныш сезімі пайда болатыны сөзсіз. Оның ойынша, мақтау – сәтсіздікті сипаттау жолы. Осыдан кейін оның сеніміне селкеу түседі, бұл Джоннидің үлгерімін жақсартпайды. Мұны « және », « осылайша » сияқты жылы сөздермен алмастыру арқылы еш қиындықсыз шешуге болады.
Мысалы, « Осы тоқсандағы бағаларыңның жақсы болғанына шынымен-ақ қуанып отырмыз, Джонни. Келесі жолы алгебраға да осылайша көңіл бөлсең, бағаларыңның бұдан да жақсы боларына еш күмәніміз жоқ ». Бұл жолы оның сәтсіздігі туралы айтылмағандықтан, Джонни мақтауды қуана қабылдайды. Өзімізге керегін оған жанамалап жеткіздік, демек, ол біздің үмітімізді ақтауға тырысады. Тура айтылған сынды көтере алмайтын адамдарды ренжітіп алмау үшін сынды жанамалап жеткізу – таптырмас тәсіл. Курсымызға қатысушылардың бірі – вунсокеттік Мардж Джейкоб, үйіне жапсырма бөлме салып жатқан, ісіне шебер болғанымен, тазалыққа салғырт қарайтын құрылысшылардың тілін қалай тапқаны туралы айтып берген еді. Жұмыстан үйіне келгенде Джейкоб ханым құрылыстан шыққан ағаш қалдықтарының аулада шашылып жатқанын үнемі көріп жүреді. Алайда құрылысшылар өз жұмысын жақсы істегендіктен, тырнақ астынан кір іздеп олардың ашуына тигісі келмейді. Бір күні жұмысшылар үйлеріне кеткеннен кейін балаларымен бірге ағаш қалдықтарын бір жерге үйіп жинайды да, келесі күні бригадирге былай дейді: « Кеше ауланы мұнтаздай етіп тазалап кеткендеріңіз үшін көп рақмет! Көршілер де риза болып жатыр ». Сол күннен бастап, жұмыс соңында құрылысшылар қоқысты бір бұрышқа жинап кететін болды.
Бригадир де күнделікті келіп, құрылысшыларының тапсырманы қалай орындағанын қадағалап отыруды әдетке айналдырды. Армияның тұрақты әскері мен запастағы сарбаздарының арасында шаш қою үлгісіне қатысты келіспеушіліктер үнемі болып тұрады. Запастағы әскер өздерін қарапайым халық өкілі ретінде санайтындықтан ( олар көп уақытын халықтың арасында өткізеді ), шашын қысқа етіп қиюға қарсы. АҚШ-тың әскери резервіне қарасты 542 мектептің запастағы сержанттармен жұмыс істейтін аға сержанты Харли Кайзер осы проблемаға тап болады. Тұрақты әскер өкілі ретінде ол сарбаздарға дауыс көтеріп, қорқытып-үркіте алар еді. Алайда ол өз ойын жанамалап жеткізді. Басқаларға үлгі бола алсаңыздар ғана оларды соңдарыңыздан ерте аласыздар. Шаш үлгісіне қатысты әскер тәртібін өздеріңіз жақсы білесіздер. Шашым көбіңіздің шашыңыздан әлдеқайда қысқа болса да, мен бүгін шаштаразға жазылып қойдым. Шашыңыздың басқаларға үлгі болғанын қаласаңыздар, маған айтыңыздар, шаштаразға хабарласып, сіздерге орын алып қоямын ». Нәтиже күткендегідей болды. Бірнеше жігіт сол күні кешке шаштаразға барып, шаштарын әскери тәртіпке сәйкес қиғызып келді. Ал сержант Кайзер отряд мүшелерінің кейбірінен көшбасшылық қасиетті көріп тұрғанын оларға қуана жеткізген болатын. Шіркеу мінбері үнсіз қалды. Сол себепті, кезекті жексенбіде уағыз айтуға дін қызметшісі Лаймон Эббот шақырылады.
Ол бір жазғанын қайта-қайта көшіріп жазып, өшіріп, жөндеп, біттім-ау деген кезде әйеліне оқып береді. Жазғандарының басқалардың үйреншікті баяндамаларынан еш айырмасы жоқ еді. Егер әйелі ақылсыздау болса, уағызды тындап болған соң оған былай дер еді: « Лаймон, жазғандарың мүлдем көңіліме қонбады. Бұлай жазуға болмайды. Мұны естіген адамдар аяғына жеткенге дейін ұйықтап қалар. Энциклопедия жазып жатқан жоқсың ғой. Қаншама жыл уағыз айтып жүрген тәжірибелі маман ретінде оны білуің керек емес пе? Жасандылықты қойып, шынайы болуға тырыссаңшы. Бұны оқысаң, күлкіге қалып, мазақ боласың ». Көп адам солай дер еді. Ал, сол жолы әйелі осылай дегенде не боларын елестетіп көріңізші? Оны Лаймонның әйелі де жақсы білді. Сондықтан ол: « Бұл жазбаң « Норт американ ревью­ге » таптырмас мақала екен », – деді. Басқаша айтсақ, ол күйеуінің жазғанын мақтай отырып, оның уағыздан гөрі мақалаға көбірек ұқсайтынын байыппен жеткізе білді. Лаймон да әйелінің ойын бірден түсініп, жазбасын жыртып қоқысқа тастады да, уағызын еш қағазға қарамай айтып шықты.
Өз қатеңіз туралы айтудан бастаңыз Немере қарындасым Жозефина Карнеги он тоғыз жасында Нью-Йоркке келіп, жеке хатшым болып жұмыс істей бастады. Орта мектепті үш жыл бұрын бітірген қарындасымның тәжірибесі мүлдем жоқ болатын. Кейіннен ол Суэцтен батысқа дейінгі аумақтағы ең тәжірибелі хатшыға айналды. Алайда алғашында біраз нәрсені үйренуіне тура келді. Бірде оған қатты ұрысып алғым келді. Ашуымды әзер басып, өзіме былай дедім: « Сабыр, Дейл, сабыр, Жозефинадан екі мүшел үлкенсің, одан мың есе тәжірибелісің. Одан өзіңнің жылдар бойы жинаған ақыл-ойыңды, өзіңе тән бастамашылдықты, өзіңдей тәжірибені талап ету орынды ма? Он тоғыз жасыңда өзің қандай едің? Қаншама қателіктер жібергеніңді есіңе түсіріп көрші ». Біраз ойланғаннан кейін он тоғыз жастағы Жозефинаның деңгейі кезіндегі он тоғыз жастағы менен әлдеқайда жоғары екенін мойындауға тура келді. Осы жағдайдан кейін мен оның қандай да бір қателігін байқасам, былай дейтін болдым: « Жозефина, жіберген қателерің менің қателеріммен салыстырғанда түкке тұрмайды. Ешкім де мінсіз емес. Адам тәжірибе арқылы шыңдалады, дегенмен, өзімді сенің жасыңдағы кезіммен салыстырсам, сенің деңгейің менен әлдеқайда жоғары.
Өзім де бұндай қатенің сан түрін жасағандықтан, сені сынайын деп отырған жоқпын. Дегенмен, мына жерін былай жасасақ, қалай болар екен? » Демек, сын айтқысы келген адам сөзін өзінің де мінсіз еместігін мойындаудан бастаса, қандай да сынды қабыл алуға болады. Манитоба штатына қарасты Брэндон қаласының инженері И.Ж.Диллистон да хатшысын жұмысқа алған бастапқы кезеңде біраз қиындықты бастан өткерді. Оның айтып жазғызған хаттарында кем дегенде екі не үш орфографиялық қате болатын. Бұл мәселені қалай шешкенін Диллистон мырза өзі айтып берсін. Осыған байланысты, өзім қате жазатын сөздерді қарау үшін кішкентай ғана орфографиялық сөздік жасап алған едім Қатесін көрсетіп қана қойсам, хатшы өз жазғандарын қайта оқып, сөздіктің көмегімен оларды түзетуді үйрене алмайтынын түсінгеннен кейін басқа тәсіл қолдануыма тура келді. Қателері бар кезекті хатты қолыма алғаннан кейін, мен оның қасына отырдым да, былай дедім: « Мына сөз осылай жазыла ма екен? Осы сөзге кезіксем, мүдіріп қаламын. Осындай сөздерге бола мынадай кітапшаны жасап алдым ( сөйттім де, өзіме қажетті бетті оп-оңай тауып алдым ). Иә, солай екен.
Мен әріп қателерге қатты мән беремін, өйткені жазылған хаттардағы қателерге қарап, адамдар біздің білімімізге баға береді ». Менің жүйемді ол қабылдады ма, жоқ па, білмеймін, алайда осы әңгімеден кейін көп қате жібермейтін болды ». Небір сыннан сүрінбей өткен ханзада Бернхард фон Бюлов мұндай тәсілдің маңызын 1909 жылы ерекше түсінген болатын. Ол кезде фон Бюлов Германия императорының канцлері еді. Ал тақта менмен, өзімшіл, ең соңғы неміс кайзері, неміс армиясы мен флотын құрған Вильгельм II отырды. Бір күні әлемді селт еткізген оқиға болды Кайзер адам сенгісіз, ақылға сыймайтын, кәрі құрлықты дүр сілкінткен мәлімдеме жасайды. Және ең масқарасы, бұл сөздерін кайзер Англияға барған кезде халықтың алдында айтады. Бұл жағдайды одан бетер ушықтыра түсті. Ол ол ма, кайзер бұл айтылғандарды « Дейли телеграф » газетіне басуға рұқсат та береді. Айталық, ол өзінің ағылшындарға достық ықылас танытатын бір ғана неміс екенін, өзінің жапон тарапынан төніп тұрған қауіптің бетін қайтару үшін теңіз флотын құрып жатқанын, Англияның Ресей мен Франциядан күйрей жеңілуінен өзі сақтап қалғанын, өзінің жоспарының арқасында Англия лорды Робертс Оңтүстік Африкада жеңіске жеткенін еш қымсынбастан, мақтанышпен жеткізеді.
Бейбіт заманда ел билеп отырған адамның осындай ақылға қонымсыз сөзін соңғы жүз жыл ішінде Еуропа естімеген болар. Кәрі құрлық ашудан жарылуға шақ қалды. Англия өзін қоярға жер таппайды. Германияның мемлекеттік қайраткерлері ұяттан өртене жаздайды. Осындай аласапыран кезде Вильгельм II канцлерді шақырып алып, барлық қатені өз мойнына алуды бұйырады. Иә, қате естіген жоқсыздар, ол фон Бюловтың « бұлардың барлығын кайзер менің ықпалыммен айтқан еді » деп мойындауын талап етеді. Осы сөзді аяқтай бере фон Бюлов өзінің кешірілмес қате жібергенін түсінеді. Ал кайзер ашудан жарылардай болады. Ондай қатені өзің ешқашан жібермес едім дейсің бе? » Фон Бюлов кайзерге ескерту жасамас бұрын оны мақтап алуы керек болғанын білетін. Өкінішке қарай, болары болып, өткенді қайтара алмайтынын түсінген ол кайзерді енді мақтай бастайды. Бұл тәсіл өз жемісін берді. Сіздің әскери теңіз ісі ғана емес, жаратылыстану бойынша біліміңіздің өзі неге тұрады? Аса мәртебелімнің барометрдің құрылысы, сымсыз байланыс немесе рентген сәулесі туралы айтқандарын ден қоя, мақтанышпен тыңдағанмын.
Ұят болса да айтайын, мен жара­тылыстану салалары туралы, физика мен химия туралы ештеңе білмеймін, ол аздай, жай бір табиғи құбылыстарды да түсіндіріп беруге өрем жетпейді. Оның есесіне, тарихи біліміммен қатар, өзімнің саясат, әсіресе, дипломатия саласына қажет дағдыларды игере алғанымды айтқым келеді ». Кайзер жадырап сала берді. Фон Бюлов оны мақтап қана қойған жоқ, төбесін көкке жеткізгендей болды, өзінің одан төмен екенін мойындады. Сондықтан үнемі бірге болуымыз керек және солай болады да! » Ол фон Бюловтың қолын қайта-қайта қысып, кейінірек, « кімде-кім фон Бюловқа қарсы сөз айтар болса, ісім сонымен болады », – деп жер-жаһанға жар салады. Ол кайзердің ақымақ екенін бетіне басқандай болмай, алдымен оны мақтап, өз кемшілігін айтудан бастауы керек еді. Өзін төмендетіп, кайзерді мақтаған бір-екі ауыз сөз ашудан жарылардай болып тұрған кайзердің өзін досқа айналдырса, күнделікті өмірде осы тәсілдің сіз бен біз үшін қаншалықты керек екенін ойлап көріңізші. Олай болса, дұрыс қолданылған жағдайда, мұндай сөздер қарым-қатынас барысында керемет тіл табысуға көмектесетініне күмәнім жоқ.
Қатені түземесе де, оны мойындай білу – басқа адамдардың мінез-құлқын өзгертуге әсер ететін азғана тәсілдің бірі. Оған он бес жасар ұлының темекі тарта бастағанын көрген Тимониум қаласының тұрғыны Кларенс Церхусеннің оқиғасы айқын дәлел бола алады. Сондықтан мен Дэйвке өзімнің темекіні қай кезден бастап тарта бастағанымды, никотиннің кесірінен қиналып жүргенімді, енді оны тастаудың қиындығын айтып бердім. Темекіден тапқан жөтелдің мені қалай мазалайтынын айта келіп: « Менің ұлымсың ғой, сондықтан сен де оңайлықпен темекіні тастай алмассың », – деп аяқтадым сөзімді. Мен темекіні таста деп оған жалынбадым да, ұрсып немесе оның салдары жайлы айтып, қорқытпадым да. Тек темекіге қалай әуес болғанымды, сол үшін қандай азапты бастан өткеріп жүргенімді ғана айтып бердім. Біраз ойланғаннан кейін ол: « Мектепті бітіргенше темекіні ауызға алмаймын » деп уәде берді. Содан бері қаншама уақыт өткенімен, Дэвид темекіні қайтып аузына алмады. Баламмен арадағы әңгімеден кейін мен де темекіні тастауға бел байладым, отбасымның қолдауымен мақсатыма жеттім ». Жақсы көшбасшы келесі қағидаға жүгінер болар: 3 ҚАҒИДА Біреуді сынамас бұрын, өз кемшілігің туралы айтып өт 4.
Бұйыра сөйлеген адамды ешкім ұнатпайды Жақында маған Америка биографтары қоғамының ардагері Ида Тарбелл ханыммен түскі ас ішу құрметі бұйырды. Мен оған осы кітапты жазып жатқанымды айттым. Ол адамдармен тіл табыса білу өнері туралы сөз қозғап, Оуэн Д.Янгтың биографиясын жазып жатқан кезде үш жыл бойы онымен бір кабинетте отырған адаммен сұхбаттасқаны жайлы айтып берді. Ол адам Янг мырзаның бұйрық бергенін ешқашан көрмепті, ол тек кеңес берумен шектеледі екен. Оның « Былай істе », « Былай істеме » дегенін естіген де, көрген де адам жоқ. Керісінше, « Былай істесек қалай болады? », « Мына жағдайды ескерсеңіз » деген сөздер оның аузынан көбірек шығатын. Ал хат жазса, хатшысынан « Хат жайлы не ойлайсыз? » деп сұрап отыратын. Көмекшілерінің жазған хаттарын да сынаудан аулақ болып: « Мына сөйлемді былай жазсақ дұрыс сияқты » деп жай ғана ойын білдіреді екен. Осылайша, ол қандай да бір істі адамдардың өздерінің атқаруына мүмкіндік беретін. Сөйтіп, олардың бір нәрсені өз беттерімен істеп, өз қателерінен үйренуіне жағдай жасайтын. Мұндай амал адамның қатесін түзеуді жеңілдетеді. Адамның беделіне нұқсан келтірмей, оған өз артықшылығын сезінуге мүмкіндік береді.
Бұл адамдарды ынтымақтастыққа шақырады. Тіпті, келеңсіз оқиғаның алдын алу мақсатында берілген бұйрықтыңда салдары болады, барынша әділ бұйрықтың өзінен кейін адамның реніші ұзақ уақытқа дейін тарқамайды. Вайоминг штатына қарасты кәсіби-техникалық колледжінің оқытушысы Дэн Сантарелли студенттерінің бірі көлігін рұқсат етілмеген жерге қойып, колледж шеберханасына кірер жолды жауып тастағаны жайлы бізге айтып берді. Бұны көрген оқытушылардың бірі кабинетке жұлқынып келіп: « Жолда тұрған кімнің көлігі? » – деп айқайға басады. Көлік иесі өзіне тиесілі екенін айтып бітпей, әлгі оқытушы: « Көлікті дәл қазір алып кет! Әйтпесе, мен оны шынжырмен байлап, сүйреп тастаймын! » – деп қоқан-лоққы көрсете бастайды. Иә, студенттікі дұрыс емес, ол көлігін бұл жерге қоймауы керек еді. Бірақ дәл осы күннен бастап бұл студент қана емес, оның сыныптастары да оқытушыны жек көріп кетті, оның сабағына бөгет жасауға тырысатын болды. Бұл жағдайды басқаша қалай шешуге болады? Оқытушы қатты ашуға баспай: « Жолда тұрған кімнің көлігі? » – деп сұрап, сосын көліктің дұрыс қойылмағанынан басқа көліктердің кіріп-шыға алмай қалғанын жеткізсе, студент еш қарсылықсыз көлігін басқа жерге апарар еді де, студенттер оқытушыға сонша ренжімес еді.
Сұрақ қою бұйрықты майдалап жеткізудің жақсы жолы ғана емес, ол сондай-ақ, сұрақ қойылған адамның шығармашылық әлеуетін ашуға көмектесетін негізгі тәсілдердің бірі. Адамдар бұйрыққа қатысы бар шешімнің қабылдануына өздері де атсалысқан болса, мұндай бұйрықты қуана-қуана іске асырады. Йен Макдональд – Оңтүстік Африкадағы Йоханнесбург қаласында жоғары дәлдікті станоктарға арналған қосалқы бөлшектер жасайтын кішігірім зауыттың бас директоры. Бірде оларға өте көп тапсырыс келіп түседі. Осыған байланысты мүмкіндіктерін ой елегінен өткізген ол бұл тапсырысты талап етілген уақытта бітіре алмайтынын түсінеді. Өндіріс жоспарының әлдеқашан бекітіліп қоюы мен тапсырысты іске асыруға берілген уақыттың тығыздығы оның осындай шешімге келуіне себеп болды. Адамдарын асықтырып, тапсырысты уақытында бітіруге бұйрық берудің орнына, ол жұмысшыларды жинап, жағдайды түсіндіреді. Тапсырысты кешіктірмей орындау компания мен жұмысшылар үшін қаншалықты ауыр болар еді деп сұрайды. Олар бұл шешімді « қолымыздан келеді » деген көзқарас тұрғысынан қабылдап, тапсырысты орындаумен қатар, оны тапсырыс берушіге уақытында жеткізді. Басқаның абыройын аяққа баспаңыз Бірнеше жыл бұрын « Дженерал электрикс » компаниясының басшылығы тығырыққа тірелгендей болады. Олар Чарльз Штайнмецті департамент басшысы қызметінен алуы керек еді. Штайнмец электрге қатысты мәселелерге келгенде алдына жан салмағанымен, есептеу бөлімінің басшысы қызметін дұрыс атқара алмады.
Болмашы нәрсеге ренжіп қалатыны тағы бар. Бірақ компания үшін ол өте керек адам болатын. Осыны ескеріп, көңіліне кірбің түсіріп алмас үшін, компания жаңа лауазым ойлап табады. Оны компанияның кеңесші инженері етіп тағайындайды. Оның бұрынғы орнына басқа адамды жібереді. Штайнмецтің қуанышында шек болмады. Ұжымының да иығынан ауыр жүк түскендей болды. Олар компанияның аса сезімтал « жұлдызының » беделін түсірмей, басқа жұмысқа ауыстырды. Біреудің абыройын сақтап қалу! Бұның қаншалықты маңызды екенін білсеңіз ғой! Өкінішке қарай, бұл жайлы көп ойлай бермейміз. Біз басқалардың сезімін аяққа таптап, өзіміздің дегенімізге жетеміз, біреулерді кінәлап, оларға қоқан-лоққы көрсетеміз, бала болсын, жұмысшы болсын – басқалардың алдында сынап мінейміз, олардың беделіне қаншалықты нұқсан келтіріп жатқанымызды мұндай кезде естен мүлдем шығарып аламыз. Ал, сәл де болса ойланып, олардың айтқанын ой елегінен өткізіп, көзқарасын түсінуге тырыссақ, реніштің алдын алар едік. Олай болса, қызметкерге сөгіс жариялап, оны жұмыстан шығармас бұрын, осы айтылғандарды есіңізге түсіріңізші. Ал жұмыстан шығып қалу – тіпті қиын ( бұл – білікті бух­галтер Маршалл А.Грейнджердің маған жазған хатының үзіндісі ).
Жұмысымыз маусымдық болған соң, жұмыс аяқталған соң көп адамды жұмыстан босатуға тура келеді. Мұндай шешімге келу кім-кімге де ауыр тиетіні анық. Сондықтан көп созбай, жұмысшыға бұл жайлы тез жеткізуге тырысамыз. Ол әдетте былай болады: « Отырыңыз, Смит мырза, маусым аяқталғандықтан, сізге берер басқа жұмысымыз жоқ. Өзіңіз де уақытша жұмысқа алынғаныңызды білесіз »... Мұндай әңгіменің естушіге ұнай қоймайтыны анық. Олардың көңіл күйі нашарлап, өздерін жайсыз сезінеді. Жоқтан бар жасап күнін көретін адамдар өздерін қайта-қайта жұмыстан шығара беретін біз сияқты фирмаларды жақсы көреді деп айта алмаймыз. Бірде мен жұмыстан шығарайық деп жатқан маусымдық жұмысшыларға сәл де болса уақыт бөліп, көңілін көтеруге тырыстым. Сондықтан алдыма келер әр адам жайлы ақпарат жинап, қыс бойы атқарған жұмыстарына талдау жасадым. Олар алдыма келгенде шешімімді былай жеткіздім: « Смит мырза, сіз өте көп жұмыс атқардыңыз ( егер солай болған болса, әрине ). Нью-Аркқа жіберген кезіміз есіңізде ме? Сіз сонда өте ауыр жұмысты тиянақты атқарып қайтқан едіңіз. Айтқан жерге дер кезінде жетіп, жұмысқа белсене кірістіңіз, осыған байланысты компанияның сізді мақтан ететінін жеткізгім келеді.
Сіз білікті мамансыз, кәсібіңізді бес саусағыңыздай білесіз. Компания өзіңізге сенеді және әрқашан да қолдау көрсетуге дайын. Қай кездеде осыны ұмытпасаңыз екен ». Нәтижесі дейсіз бе? Жұмыстан қысқаруы оларға онша ауыр тимеді, өйткені беделіне нұқсан келмеді. Жұмыс болғанда әлі де бізде жүре беретінін олар біледі. Сондықтан қайта шақырған кезде қуана-қуана келеді ». Курсымыздың біріне қатысушылар қате іздеудің жағымсыз салдары мен адамның беделін сақтап қалудың жағымды жақтарын талқылап жатқан кезде, Пенсильвания штатының тұрғыны Фред Кларк компаниясында болған бір жағдайды айтып берген еді: « Өндіріс жағдайына байланысты кездесулердің бірінде вице-президент бөлім басшыларының біріне өндіріс процесіне байла­нысты қолайсыз сұрақтар қоя бастайды. Оның үнінен ашуланып отырғанын байқау қиын емес еді, қойған сұрақтары да тырнақ астынан кір іздеп отырғанын аңғартады. Әріптестерінің алдында ұятқа қалғысы келмеген әлгі адам бастығының сұрақтарына екіұшты жауап береді. Жауапқа қанағаттанбаған бастық ашудан жарылардай болып, бөлім бастығының жер-жебіріне жетіп, өтірік айттың деп кінәлай бастайды. Бірнеше минуттың ішінде осыған дейін жылдар бойы қалыптасқан жақсы қарым-қатынастың тас-талқаны шықты. Жұмысын талапқа сай орындап келе жатқан бұл адамның енді компания үшін еш қажеті болмай қалды.
Бірнеше айдан кейін ол басқа компанияға жұмысқа ауысып, онда бірқатар жетістіктерге жетті ». Курсқа қатысушылардың бірі Анна Маццони тура осындай жағдайды өзінің де бастан өткергенін, бірақ мәселені шешу жолы мен нәтижесі бұған еш ұқсамайтынын айтып берген еді. Азық-түлікті қаптаумен айналысатын компанияда маркетинг жөніндегі маман болып қызмет атқаратын Маццони ханымға жаңа өнімді маркетингтік тестілеуге қатысты алғашқы маңызды тапсырма беріледі. Енді оның өзіне сөз берелік: « Тест нәтижесі келгенде көзім атыздай болды. Жобалау кезінде өрескел қатеге жол бергендіктен, тестті бастан-аяқ қайта жасауым керек. Ең сорақысы, уақыттың тапшылығынан бұл мәселені бастығыма өзім есеп беретін жиналыста ғана айта аламын. Есепті оқуға мені шақырған кезде қорыққанымнан дірілдеп кеттім. Бірақ дүние төңкеріліп түссе де жыламауға, осында отырған еркектердің « Әйелдер өте сезімтал болғандықтан, басшы қызметін атқара алмайды » деп, жерден жеті қоян тапқандай бар әлемге жар салуына жол бермеймін деп шештім. Есебімді қысқа ғана қайырдым да, жіберілген қателерге байланысты тест нәтижесінің келесі жиынға дейін дайын болатынын жеткіздім. Сөйтіп, орныма отырдым да, бастығымның айқайға басқанын күттім.
Алайда мен қателесіппін, бастығым жай ғана атқарған жұмысым үшін алғыс білдіріп, жаңа жобаны қолға алған кез келген адамның қателесуі мүмкін екенін айтты. Келесі тест кезінде мұқият болуымды тапсырды. Сондай-ақ, әріптестерімнің алдында маған қатты сенім артатынын, менің қолымнан келгеннің бәрін істегенімді, қатенің қабілетсіздігімнен емес, тәжірибесіздігімнен орын алғанын ескертті. Мен жиналыстан еңсем көтеріліп, келесі жолы бастығымды ұятқа қалдырмауға өзіме серт беріп шықтым ». Біздікі мың жерден дұрыс болып, келесі адам оңбай қателессе де, біреудің намысын таптау арқылы оның беделіне нұқсан келтірмеңіз. Француз авиациясының атасы Антуан де Сент-Экзюпери былай деген-ді: « Мен адам беделін түсіріп, абыройын аяққа таптарлықтай іске ешқашан бармаймын. Кез келген адам үшін ол жайлы менің не ойлайтыным емес, оның өзі жайлы не ойлайтыны маңызды. Адамның абыройына нұқсан келтіру – нағыз қылмыс ». Адамдарды жетістікке қалай ынталандыруға болады? Пит Барлоу – менің ескі досым. Ол өмір бойы циркте өнер көрсетіп келеді. Арнайы жаттықтырылған иттері және пониі бар. Иттерін жаңа қойылымға қалай дайындайтынын көру мен үшін аса қызық. Иттер өз рөлін жақсырақ орындаса, Пит олардың арқасынан сипап, мақтап, ет беріп, жік-жапар болатын.
Бұны жаңалық деуге келмес, жануарларды қолға үйрететіндердің барлығы да осы тәсілді ғасырлар бойы қолданып келгені белгілі. Олай болса, иттердің мінез-құлқын өзгерту үшін қолданатын бұл тәсілді адамдарға неге қолданбасқа? Қамшының орнына неге қалжа бермейміз? Даттаудың орнына неге мақтамаймыз? Серіктесіміздің немесе туысқандарымыздың сәл де болса ілгерілегенін байқасақ, мақтауымызды аямайықшы. Бұл адамның одан бетер жетіле түсуіне көмектеседі. Құдай беріп, жаратқан жаным осы » деген кітабында психолог Джесс Лэйр былай дейді: « Мақтау сөз адамның жанына күн сәулесі сияқты әсер етеді, біз онсыз көктеп, өсе алмаймыз. Көбіміз бас салып сынауға дайынбыз, алайда жанға шуақ шашар мақтауға келгенде сараңдық танытамыз ». Кейде өткен күндерге көз тастап, бір-екі ауыз мақтаудың өмірімді қай кезде және қалай өзгерткенін есіме алып отырамын. Сізде де ондай кездер болған шығар? Мақтаудың құдіретінен бастау алған таңғажайып оқиғалар тарихта жетіп артылады. Айталық, көп жыл бұрын Неапольдегі бір өндірісте он жасар бала жұмыс істейді. Оның бар арманы әнші болу еді, алайда алғашқы тап болған ұстазы оған « Ән айту қолыңнан келмейді, дауысың гүжілдеп шығады », – деп кесіп айтады.
Соған қарамастан, оның байғұс анасы баласына шабыт беріп, ән айту оның қолынан келетінін, дауысының күннен-күнге жақсарып келе жатқанын айтып, қанаттандырып отыратын. Өзі жалаңаяқ жүрсе де, тапқан ақшасын баласының музыкадан алған сабағына төлейтін. Осы қарапайым әйелдің мақтауы мен ынталандыруы әлгі баланың өмірін өзгертті десек болады. Бұл өз заманының ең мықты, ең танымал опера әншісі Энрике Карузо еді. Он тоғызыншы ғасырдың басында лондондық бір жас жігіт жазушы болсам деп армандайды. Бірақ оның аяқ-қолы тұсаулы еді. Мектепте бар-жоғы төрт-ақ жыл оқыды. Қарызын төлей алмағаны үшін әкесі түрмеге жабылды. Ал өзі жастайынан аштықтың кермек дәмін татты. Тышқан толы қоймада қара бояуға арналған шөлмектің этикеткасын жапсырушы болып жұмысқа тұрып, кешкісін Лондонның кедей ауданынан шыққан екі қаңғыбас баламен бірге үйлердің шатырын паналайтын. Ол өзінің жазушы болатынына аса сенбеді, сондықтан алғашқы шығармасын ешкім көрмесін деп түн ортасында поштаға апарып, газет-журналдардың біріне салып жібереді. Оның жазғандарын ешкім де қабылдамайды. Ол да алған бетінен қайтпайды. Үсті-үстіне жазып, жан-жаққа жолдаудан жәлықпайды. Ақыры, қуанышты хабар да келіп жетеді, әңгімелерінің бірі қабылданады.
Иә, ол бұл әңгімесі үшін қара бақыр да алмайды, бірақ редактор оны әбден мақтаған екен. Оның толқығаны сонша, көзінен жасы сорғалап, көше кезіп біраз жүреді. Бір ғана әңгімесі жарыққа шығып, мақтау естіп, оның бүкіл өмірі өзгерді. Жылы сөз естімегенде, ол өмір бойы тышқандармен бірге сол зауытта қала берер ме еді, кім білсін?! Сіздер ол бала жайлы естіген боларсыздар. Ол бала Чарльз Диккенс болатын. Тағы бір лондондық бала галантерея дүкенінде клерк болып жұмыс істейтін. Ол таңғы бесте тұрып, дүкенді сыпырып, тазалап, күніне он төрт сағат бойы тікесінен тік тұрып қызмет ететін. Осылайша, күнді түнге жалғайтын бұл жұмысты жек көрумен екі жылын өткізеді. Бір күні таңертең орнынан тұрады да, таңғы асын да ішпестен, он бес мильді жаяу жүріп өтіп, үй қызметшісі болып жұмыс істейтін анасымен сөйлесуге келеді. Анасына келіп оған жалынады, жылайды, ашуланады, бұл дүкенде енді қалсам, өзіме қол жұмсаймын деп қорқытады. Онысынан түк шықпаған соң, өзін оқытқан мектеп мұғаліміне хат жазып, өзінің қайғыдан қан жұтып жүргенін, бұлай өмір сүргісі келмейтінін жеткізеді.
Мұғалімі жауап хатында оны әбден мақтап, оның шынымен де ақылды екенін, дүкен сатушысынан басқа да маңыздырақ істердің қолынан келетінін айтып, мұғалімдік қызмет ұсынады. Бұл мақтау баланың болашағын өзгертіп, ағылшын әдебиеті тарихында өшпес із қалдырды. Осының арқасында бала сансыз бестселлерді дүниеге әкеліп, миллион доллардан астам табысқа кенелді. Сіз ол баланы білесіз. Оның аты – Г.Дж.Уэллс. Сынаудың орнына мақтау – Б.Ф.Скиннердің негізгі концепцияларының бірі. Осынау атақты психолог жануарлар мен адамдарға жасаған тәжірибелері негізінде, сынға көп ұшырамаған адамдардың жақсы істі көбірек атқаратынын, жаман әдеттердің жойылатынын анықтаған. Солтүстік Каролиналық Джон Рингелспо бұл тәсілді өз балаларына қолданып көргісі келеді. Байқасақ, көптеген ата-ана айтқанын балаларына көбінде айқай арқылы орындатады екен. Өкінішке қарай, бала ғана емес, ата-ана да бұдан жақсы болып кете қоймайды. Мәселені шешу үшін Рингелспо мырза курста үйренген кейбір тәсілдерді іс жүзінде қолданып көргісі келеді. Бұл жайлы ол былай деген еді: « Балаларымыздың кемшілігін көрген кезде ренжудің орнына оларды мақтайық деп шештік. Оңай болды деп айта алмаймын, өйткені олардың қатесін көруге дайын тұратынбыз, ал мақтауға тұрарлық бірдеңе табу өте қиын еді.
Әупірімдеп жүріп бір-екі рет мақтағандай болып едік, жағымсыз істері өздігінен азая бастады. Оларға мақтаудың жағатынын байқадық. Тіпті, қате жібермеуге барын салып тырыса бастады. Бұған алғашында ешқайсысымыз да сене алмадық. Әрине, осылайша ұзақ уақыт жалғасты деп айтудан аулақпын, алайда біраз уақыт өткен соң жағдай бұрынғыдан біраз жақсарды. Балалар жақсы істер жасауға көбірек тырысатын болды. Бұның барлығына балаларды мақтаудың нәтижесінде қол жеткіздік ». Бұл тәсілді жұмыста да қолдануға болады. Мысалы, калифорниялық Кит Ропер бұл тәсілді баспаханада болған жағдайға қатысты қолданып көріпті. Бірде оның қолына өте сапалы баспа материалы келіп түседі. Оны жасаған баспашы – жұмысқа жаңадан келген, адамдармен дұрыс тіл табыса алмайтын бір жігіт еді. Бастығына жігіттің мінез-құлқы ұнамағандықтан, оны жұмыстан шығаруға дайындалып жүрген болатын. Ропер мырза ол жайлы білгеннен кейін баспаханаға барып, жас жігітпен танысады. Оның жұмысының қатты ұнағанын, бұл соңғы кезде жасалған жұмыстардың ішіндегі ең сапалысы екенін жеткізеді. Тіптен, ол жасаған баспа бұйымы неліктен керемет екенін түсіндіре келіп, оның компанияның ортақ ісіне қосар үлесінің қаншалықты маңызды екеніне де ерекше көңіл бөледі.
Қалай ойлайсыз, бұл жағдай жас жігіттің компанияға деген көзқарасын өзгертуге көмектесе алды ма? Иә, бұл әңгімеден кейін жағдай түбегейлі өзгерді десекте болады. Жігіт кейбір әріптестеріне өзінің мақтау естігенін, компанияда жақсы жұмысты бағалай алатын адамның бар екенін қуана жеткізеді. Осы кезден бастап ол компанияға адал болып, жанын сала қызметете бастады. Ропер мырза жас жігітті жай ғана « Жарайсың » деп алдай салған жоқ. Ол жігіттің жұмысы несімен ұнағанын тәптіштеп түсіндіріп берді. Жай ғана мақтап қоя салмай, нақты жетістіктерді атап көрсеткендіктен, бұл мақтау жігітке ерекше әсер етті. Адамдардың барлығына мақтау естіген ұнайды, алайда мақтау нақты болған жағдайда ғана шынайы болады. Бұл адамның көңілін көтеру үшін айтыла салған арзан мақтаудан өзгеше. Есіңізде болсын, барлығымыз да мақтау мен мадақтауды жақсы көреміз және соны есту үшін еш аянып қалмаймыз. Алайда мақтау шынайы болуы тиіс. Ешкім де жағымпаздықты қаламайды. Қайталап айтуға рұқсат етіңіз: бұл кітапта айтылған қағидалардың барлығы тек шын жүректен шыққан жағдайда ғана іске асады. Мен қулық сұмдық жайлы айтып отырғаным жоқ. Менің айтпағым – жаңаша өмір салты.
Адамдарды өзгертуге келер болсақ, сіз болып, біз болып өмірде кездескен адамның жақсы қасиеттерін ашуға көмектессек, онда оларды өзгертуге тырысқаннан гөрі көбірек жақсылық жасаған болар едік. Асыра сілтеу дейсіз бе? Олай болса, Америка топырағында дүниеге келген бірден-бір танымал психолог және философ Уильям Джеймстің даналығына құлақ салып көрейік. Шындығында, адам баласы шексіз қабілеттер мен мүмкіндіктерге ие. Бірақ оны қайда, қалай қолдануды білмейді ». Иә, осы жолдарды оқып отырған сіздің де әдетте қолдана бермейтін қасиеттеріңіз баршылық. Сол қасиеттердің бірі – адамдарды мақтап, олардың жақсы қырын ашуға көмектесе білу қасиеті. Кез келген қасиет сын айтылған кезде солады, ал мақтаудың арқасында гүлдеп, қанатын кеңге жаяды. Мақтаудан аянып қалмаңыз және ол шынайы болсын 7. Жақсы сөз – жарым ырыс Жақсы жұмысшы күндердің бір күнінде ісін салғырт атқара бастаса, не істер едіңіз? Оны жұмыстан шығарып жіберуге болады, алайда бұл жақсы шешім емес. Ұрысуға да болады, бірақ реніштен басқа ештеңеге қол жеткізе алмайсыз. Индиана штатының Лоуэлл қаласында орналасқан ірі жүк көліктеріне қызмет көрсету орталығының менеджері Генри Хенкенің қол астында осындай бір жұмысшы бар.
Басында жақсы жұмысшылардың қатарында болған оның жұмысына енді клиенттер шағым айта бастады. Оған ұрысып, жұмыстан шығарамын деп қорқытудың орнына, Хенке оны кабинетіне шақырып алды да, ашық сөйлесті. Жөндеген көліктерің үшін кли­енттер саған дән риза. Өкінішке қарай, соңғы кезде жұмысты кеш тапсырып жүрсің, ол аздай, жұмысың стандарттарға сай келмейді. Маңдайалды жұмысшыларымыздың бірі болғандықтан, мені бұл жайт қатты алаңдатады, қалай болғанда да, екеуміз бірлесе отырып, тығырықтан шығар жол табамыз деп үміттенемін ». Билл өз кезегінде міндетін дұрыс атқара алмай жүргенін білмегенін, қандай да бір кемшілік болса, бұл оның біліктілігінің төмендігін білдірмейтінін айтып, болашақта жағдайды түзеуге уәде берді. Ол уәдесін орындай алды ма? Сенуіңізге болады, бәрі де Генри ойлағандай болды. Билл бұрынғы деңгейіне қайтып оралып, тапсырыстарды тез және сапалы орындай бастады. Хенкенің өзіне артқан сенімінен кейін жұмысты басқаша атқару мүмкін емес еді. Қысқасы, адамның қандай да бір қасиетін дамытқыңыз келсе, сол қасиетті адамның бойынан іздеңіз, сол қасиеттің өз бойында бар екеніне сендіріңіз. Шекспир айтқандай « Адамгершілігі жоқ адамның өзін адамгершілігі жоғары адамдай көрсете біліңіз ». Бұл ойыңызды ашық айтыңыз.
Сонда ғана ол адам сіздің үмітіңізді ақтауға тырысып, сол бағаға сай болу үшін барын салады. Жоржетт Леблан өзінің « Естеліктер Меттерлинкпен өткізген күндерім » атты кітабында қарапайым бельгиялық қыздың ханшайымға айналып шыға келгені жайлы әңгімелейді. Ол еңбек жолын ыдыс жуушының көмекшісі болып бастағандықтан, оны барлығы « Ыдысжуғыш Мари » деп атайтын. Ол сондай көріксіз еді, көзі қыли, аяғы қисық болатын, білімі де тым төмен екен. Бірде макарон салынған табақшаны ұстап есігімнің алдында тұрған одан « Мари, ішкі жан-дүниеңнің қандай бай екенін білесің бе? » – деп сұрадым көзіне тіке қарап. Сезімге ерік бермеуді әдетке айналдырған Мари сәл үнсіздіктен кейін қолындағы тамақты үстелдің үстіне қойды да: « Ханым, бұл айтқандарыңызға сену қиын », – деп жауап берді. Бірақ сене қоймағанымен, бірде бір сұрақ қоймады. Ac үйге қайта кіргенде де менің айтқандарымды қайталап айтумен болды. Бұл шынайы көрсетілген сенім құдіреті еді. Осы күннен бастап, өзіне құрметпен қарай бастаған қарапайым Маридің жан дүниесінде бір өзгерістер болып жатты. Бетін әрлеп, бойын түзей бастаған оған жастық шағы қайта оралып, бүр жара бастағандай еді.
Екі айдан кейін оның қонақүй қожайынының жиеніне күйеуге шыққалы жатқанын естідім. Осылайша, бірауыз сөз оның бар өмірін өзгертті ». Флорида штатының Дейтона-Бич қаласында орналасқан азық-түлік компаниясының сауда өкілі Билл Паркерге компания шығарған жаңа өнім қатты ұнады. Алайда тәуелсіз ірі дүкен менеджерінің бұл тауарға тапсырыс беруден бас тартуы оны біраз тығырыққа тірегендей болды. Күні бойы осы мәселені ойлап бас қатырған Билл үйіне қайтпас бұрын дүкенге тағы бір соғып кетуді жөн санайды. Өзіңіздің басқаларды тыңдауға үнемі әзір екеніңізді, қажет болған жағдайда пікіріңізді де өзгерте алатыныңызды жақсы білгендіктен, сәл уақыт бөлсеңіз, назардан тыс қалған кей сипаттамаларды өзіңізге айтып берер едім ». Осыдан кейін Джек Биллге « жоқ » деп айта алды деп ойлайсыздар ма? Жоқ, әрине. Бірде пациенттерінің бірінің ауызды шаю үшін қолданылатын темір стақан таза емес дегенін естігенде, дублиндік тіс дәрігері Мартин Фитцхьюдің көзі шарасынан шығардай болады. Пациент суды темір стақаннан емес, қағаз стақаннан ішсе де, арам ыдысты қолдану – кәсіби маман үшін үлкен сын. Пациент кеткеннен кейін, Фитцхью мырза кабинетіне барады да, аптасына екі рет келіп, кабинетті тазалап тұратын Бриджит есімді әйелге хат жазып кетеді.
Онда былай делінген еді: « Құрметті Бриджит! Сізді өте сирек көретіндіктен, уақыт тауып, істеп жатқан жұмысыңыз үшін алғыс білдіргенім жөн деп санадым. Айтпақшы, аптасына екі рет келіп, екі сағаттың ішінде барлық істі атқарып шығу оңай шаруа емес, сондықтан әдетте көзге түсе бермейтін темір стақандарды жуу сияқты ұсақ-түйек жұмыстар үшін қосымша уақыт керек болса, ұялмай айтыңыз. Уақытыңыз үшін мен әрине, қосымша ақы төлеймін ». Ал процедура кабинетіне кіргенде темір стақанның жылтырап тұрғанын көзім шалды. Тазалықшы әйелге бірауыз жылы сөз айту арқылы мен оның күткенімнен асып түсуіне жол ашқандай болдым. Бұл жұмысқа ол қосымша қанша сағат жұмсады деп ойлайсыз? Дұрыс айтасыз, ешқандай ». Мұндайда « Жақсы сөз – жарым ырыс » деген ескі мақал еске еріксіз оралады. Оқу жылы басталарда сыныптағы жаңа оқушылар тізіміне көз салған бруклиндік төртінші сынып мұғалімі Рут Хопкинстің бұған дейінгі қуанышы су сепкендей басылды. Оның себебі, биыл оның сыныбына мектептегі « атышулы » тентек Т.Томми ауысып келген екен. Томмидің үшінші сыныптағы жетекшісі ол жайлы әріптестеріне, директорға, басқа да көмектесе алар-ау дегеннің бәріне айтып, шағымданып шыққан болатын.
Оны жай бір тентек деу тым жұмсақ айтылған еді, ол одан да сорақы сотқар болатын ұлдармен төбелесетін, қыздарды мазақтайтын, мұғалімдермен салғыласатын. Оған қарап, оның жылдан-жылға кері кетіп бара жатқанын байқау еш қиын емес еді. Алайда Томмидің де өзіне тән ерекшеліктері болды: ол жаңа сабақты тез игеріп алатын және тапсырмаларды еш қиындықсыз орындап тастайтын. Осылардың барлығын ой елегінен өткізген Хопкинс ханым Томмиді бірінші күннен бастап өз қолына алуды ұйғарды. Сөйтіп, сабақ басталып, балалармен танысу барысында ол әр балаға мақтау айтады. Кезек Томмиге жеткен кезде, Хопкинс ханым оның көзіне тік қарап, былай дейді: « Томми, сені жақсы көшбасшы деп естідім. Төртінші сыныптар арасында бірінші болуға маған көмектесесің деп сенемін ». Бұдан кейін де ол Томмидің әр істеген ісін мақтап, оның қандай жақсы оқушы екенін айтудан жалықпады. Мұндай қолдап қолпаштаудан кейін тоғыз жасар баланың өзі мұғалімін жерге қаратпауға тырысатыны сөзсіз. Солай болды да. Сонда ол сеніміңізді ақтауға талпынады 8. Қатені түзеуге болатынына адамдарды сендіре біліңіз Әлі күнге дейін сұр бойдақ болып жүрген қырық жастағы досымның әрең дегенде қол жеткізген қалыңдығы қиылып жүріп оны би үйренуге көндіреді.
Қалыңдығымның өтінішін жерге тастамай, биге қатыстым. Бір би мұғалімін тауып едім, ол қимылдарымның ебедейсіз екенін, бәрін басынан үйренуге тура келетінін айтты. Жүнім жығылып үйге қайтқан мен енді ол мұғалімге қайтып жоламауға серт бердім. Келесі би мұғалімі бетіме өтірік мақтаса да, оның айтқандары маған ұнады. Ол менің қимылдарымның қазіргі уақытқа сәл сай келмегенімен, жалпы қабілетімнің бар екенін, жаңа қимылдарды еш қиындықсыз үйреніп алатынымды айтып, көңілімді көтеріп тастады. Алғашқы мұғалім қатемді бетіме басып, меселімді қайтарған еді, бұл мұғалім мүлде басқа жолды таңдады. Орайы келгенде мені мақтап, қателерімді азайтып отырды. Нағыз биші деуге болады », – дейтін ол мені қанаттандырып. Бұдан кейін өзімді шынымен де бишідей сезіне бастадым, тіпті, іштей оның айтқандарына сене бастадым десем де болады. Осы жылы сөз үшін де ақша төлегенім рас болғанымен, ақшаны бұл жерде еске алу қисынсыз болар ». Бұл менің одан да жақсы билеуге талпынуыма түрткі болды ». Балаңызға, жұбайыңызға немесе қол астыңыздағы қызметкерге оның дымбілмес екенін, кейбір істердің қолынан келмейтінін, сондықтан еш нәрсені дұрыс істей алмайтынын айтып көріңізші.
Осы сөздеріңізбен сіз оның алға ұмтылсам деген ниетін тас-талқан етесіз. Керісінше, оған қолдау көрсетіп, істің ол ойлағандай қиын еместігіне сендіре білсеңіз, оның қолынан келетініне сенетініңізді көрсете алсаңыз, ол бұл істі барынша сапалы атқара алғанға дейін машықтана беретін болады. Адамдық қарым-қатынас ілімінің хас шебері Лоуэлл Томас осы тәсілді қолданатын. Ол адамға сенім сыйлап, батыл да қайсар болуға шақыратын. Айталық, бірде мен демалыс күндерін Томас мырзамен және оның әйелімен бірге өткіздім. Сенбі күні кешкісін ол мені бридж ойнауға шақырды. Карта дейсіздер ме? Құдай сақтасын. Мен бұл ойын жайлы ештеме білмейтін едім. Сіз адам жады жайлы мақалаларды көп жазасыз, демек сіз үшін оны үйрену еш қиын емес ». Қалай ойнау керек екенін білмесем де, мен бридж ойынын тез үйреніп алдым. Туабіткен талантың бар деген сөзден кейін ойынның еш қиындығы жоқ сияқты көрінді. Бридж жайлы мұндай әңгімелер бридж туралы кітаптары он шақты тілге аударылып, миллиондаған данамен сатылған Эли Калбертсонды есіме еріксіз түсіреді. Америкаға алғаш келген 1922 жылы ол философия және әлеуметтану пәндерінің оқытушысы болып жұмысқа тұрғысы келді, бірақ жолы болмады. Сосын көмір сатып көріп еді, ештеңе шықпады.
Кофе сатып еді, кірісінен шығысы көп болды. Оның бриджден аздап хабары болғанымен, басқаларға бұл ойынды үйретем деген ой оның түсіне де кірмепті. Ол картаны мүлдем ойнай алмағанымен қоймай, айтқанынан қайтпайтын бірбеткей де еді. Ойын барысында адамдарды сұрақтарымен мезі қылып, ойын аяқталғаннан кейін өзінің жеңілу себептерін ұзақ уақыт талдап отырып алатындықтан, онымен ешкім ойнағысы келмейтін. Бір күні ол бридж ойынын үйрететін әдеміше келген Жозефина Диллонды кезіктіріп, оған ессіз ғашық болады да, ақырында оған үйленеді. Карта ойнап біткен соң ойын барысына қалай талдау жасайтынын көрген Жозефина оның карта ойынының нағыз маманы екенін айтады. Калбертсонның айтуынша, тек осы сөздер ғана оның бриджді мамандық ретінде таңдап алуына жол ашыпты. Цинциннати қаласындағы курсымыздың оқытушыларының бірі Кларенс М.Джонс мақтау және қателікті оңай түзеуге болатынына баласын сендіру арқылы оның өмірін өзгертуге қалай көмектескенін бізге айтып берген еді. Ол кезде ұлым қиын кездерді бастан өткізіп жатқан еді. Сол кезден қалған тыртықты ұлымның маңдайынан әлі де байқауға болады. Ол анасымен бірге Техасқа қоныс аударған. Он бес жасқа дейін үлгерімі төмен болғандықтан, арнайы топта оқыды.
Басындағы тыртығына қарап, мектеп әкімшілігі ми жарақатына байланысты оның миы дұрыс жұмыс істемеуі мүмкін деп ойлайды. Өз қатарластарынан екі жылға артта қалып қойған ол әлі де жетінші сыныпта еді. Бірақ әлі де көбейту кестесін білмейді, санды саусақпен санап қана қосатын, ежіктеп әрең оқитын. Ұлым теледидармен және радиомен айналысып, өскенде осы саланың технигі болуды армандайтын. Мен оның бұл ойын құптап, бұл кәсіпке ие болу үшін математиканы жақсы білу керектігін түсіндірдім. Сөйтіп, есеп амалдарын үйрете бастадым. Ол үшін көбейту, бөлу, қосу, азайтуға қатысты сұрақтардан тұратын карточкалар сатып алдық. Сұрақтарға ол дұрыс жауап берсе, мен оны бір жаққа жинаймын. Ал, қате жіберсе, дұрыс жауабын өзім айтып, карточканы негізгі топқа қосам да, барлық сұраққа дұрыс жауап бергенге дейін жалғастыра беремін. Біріншісінде қате жауап берген сұраққа екінші жолы дұрыс жауап берсе, мен балаша қуанатынмын. Күн сайын сұрақтарды бастанаяқ қайталап шығатынбыз. Біраздан кейін есептерді уақытпен шығара бастадық. Барлық карточка бойынша есептерді сегіз минутта шығарып бітірсе, бұл карточкаларға қайтып оралмайтынымызға уәде де бердім. Бастапқыда Дэвид бұл тапсырманы орындау мүмкін емес деп кейіп жүрді.
Алайда алғашқы күні барлық есепті 52 минутта аяқтаса, келесі күні 48 минутта жасады, одан 45, 44, 41,40 деп уақыт мөлшері азая берді. Есеп шығаруға кеткен уақыт азайған сайын біз алақайлап бөркімізді аспанға ататынбыз. Кейде әйелімді шақырып алып ұлымызды құшақтап, айнала билейтінбіз. Ай соңында ол есептерді сегіз минутта шығара алатын деңгейге жетті. Жетістігінің артып келе жатқанын көрген сайын, Дэвид есептерді қайталап шығарайыншы деп өтінетін. Осылайша, ол оқу мүлдем қиын емес деген керемет жаңалық ашқан еді. Әрине, осыдан кейін ұлымның математика бойынша үлгерімі артты. Көбейту амалын білсең, математиканың еш қиын еместігін білудің өзі – бір ғанибет. Оның осы пән бойынша төрттік баға алғандағы біздің қуанышымызды көрсеңіздер ғой. Бұдан басқа да жағымды өзгерістерді күнделікті байқап жүрдік. Оқуы жақсарып, сурет салу қабілеті байқала бастады. Кейінірек ғылым пәнінің мұғалімі оған көрмеге қатысуды тапсырды. Дэвид мектептен шығып кетіп жатқандардың мектеп өміріне қалай ықпал ететінін көрсету туралы шешім қабылдап, ол үшін күрделі бағдарламаларды таңдап алды. Бұл үшін сыза білу мен бағдарламаларды қолдану аз еді, сондықтан ол қолданбалы математика бойынша білімін де ұштастыруға тырысты.
Нәтижесінде, мектеп көрмесінде бірінші орынды жеңіп алды, ал Цинциннати мектептері арасындағы жарыста үшінші орынды иеленді. Бұл біздің жеңісіміз еді. Құрдастарынан екі сынып төмен оқыған, « су ми » деген лақап ат берілген, басы жарылған кезде сыныптастары « миы ағып кеткен « Франкенштейн » деп мазақ қылған бала өзінің де басқалар сияқты білім алып, жетістікке жете алатынын түсінді. Сегізінші сыныптың соңғы тоқсанынан бастап мектеп бітіргенге дейін ол өзі жеткен биігінен түскен жоқ. Жоғары сыныпта оқып жүрген кезінде оны Ұлттық құрмет одағына мүшелікке қабылдады. Осылайша, оқудың еш қиындығы жоғын түсінген оның бар өмірі өзгеріп шыға келді ». Қатені түзеудің еш қиындығы жоқ екенін көрсетіңіз 9. Адамдарға өз қалауыңызды ықыласпен істетуге тырысыңыз 1915 жыл Америка үшін қорқыныш пен үрейге толы болды. Еуропа халықтары бір жылдан аса уақыт тарихта бұрын-соңды болмаған қанды қырғын ұйымдастырып, өзара кескілесіп, шайқасып жатты. Мұндайда бейбітшілік жайлы айту тіпті де мүмкін емес еді. Алайда бағын сынап көргісі келген Вудро Вильсон өзінің жеке көмекшісін Еуропаның қолбасшыларымен кездесу үшін кәрі құрлыққа аттандырады.
Үлкен ерлік жасап, тарих беттеріне есімін алтын әріппен жазғысы келген мемлекеттік хатшы Уильям Дженнингс Брайан бұл аманатты өзіне тапсыруын қатты өтінеді. Алайда Вильсон бұл іске өзінің досы және кеңесшісі полковник Эдвард М.Хаусты лайық деп табады. Мемлекеттік маңызы бар тапсырма алған Хаус ендігі жерде Брайанды ренжітіп алмай осы жаңалықты жеткізуге тиіс еді. Ол бұл іске өзін лайық көретін. Мен оған мемлекеттік хатшының бұл іспен ресми түрде айналысуын президенттің орынсыз деп тапқанын, Брайанның бұл іске араласуы басқалардың назарын аударуы мүмкін деп шешкенін жеткіздім ». Оқиғаның қалай өрбігенін байқаған боларсыздар? Хаус Брайан сияқты мәртебесі жоғары ресми тұлғаға бұл іспен айналысу қол емес екенін, тіпті оның деңгейі емес екенін жеткізді, ал бұл жауап Брайанның көңілінен шықты. Осылайша, тәжірибелі де епті полковник Хаус « ұсынған ісіңізді келесі адам қуана-қуана атқарарлықтай етіп жеткізе біліңіз » деген адамдық қарым-қатынастың маңызды ережесіне сүйенді. Вудро Вильсон да Уильям Гиббс Макэдуды кабинет мүшесі болуға шақырғанда осы тәсілді ұстанды. Бұл кім үшін де үлкен құрмет еді, дегенмен Вильсон бұл ұсынысты Макэду өзін бұрынғыдан бетер маңызды сезінерліктей етіп жеткізе білді.
Енді Макэдудың өзіне құлақ түріп көрелік: « Вильсон өз өкіметін жасақтап жатқанын, мені қазына хатшысы ретінде жаңа команданың құрамынан көру өзі үшін үлкен құрмет екенін айтты. Вильсон адамның көңілін қалай табу керегін білетін, сондықтан ұсыныс жасалған адам ұсынысты қабылдау арқылы ұсыныс жасаған адамға үлкен көмек жасап тұрғандай сезімде болатын ». Өкініштісі сол, Вильсон бұл тәсілді үнемі қолдана берген жоқ. Мұндай тәсілге жүгінгенде, тарих басқаша өрбір ме еді, кім білсін?! Айталық, АҚШ-тың Ұлттар лигасына қосылуы Сенат пен Республи­ка партиясына мүлдем ұнамады, бейбітшілік мәселесі бойынша конференцияға Элиу Рут, Чарльз Эванс Хьюз немесе Генри Кэбот Лодж сияқты Республика партиясының белгілі өкілдерінің орнына өз партиясынан шыққан, ешкім танымайтын адамдарды ертіп баруы халықтың ашу-ызасын тудырды. Ол республикалықтарды көзге де ілмейтін, Лига жайлы идеяның оларға тиесілі екенін ауызға да алмайтын, осылайша адамдық қарым-қатынас мәселесін естен шығарғандықтан мансабынан айырылды. Денсаулығын құртып, өмірін қысқартып қана қоймай, Американың Лигадан шығуына түрткі болды, осылайша дүниежүзі тарихын басқа арнаға салып жіберді ». Индиана штатының тұрғыны Дейл О.Ферье осы тәсілге сүйене отырып, балаларының біріне үй шаруасын қалай орындатқанын айтып берген болатын. Оған бұл жұмыс онша ұнамады.
Ол кейде мүлдем ештеңе істемей отырып алса, кейде алмұртты шала жинап кететін. Реніш білдіріп, ұрсып жатудың орнына мен оған былай дедім: « Джефф, екеуміз мынадай келісім жасайық. Алмұрттың әр себетіне мен саған бір доллар төлеймін, бірақ алмұртты ағаштан емес, жерден теруің керек. Алайда егер сен жинап кеткен жерден алмұрт тауып алсам, әр алмұрт үшін сенен бір доллар алып отырамын. Қалай, келісеміз бе »? Нәтиже мен ойлағаннан да асып түсті. Ол түсіп қалған барлық алмұртты жинап қана қоймады, сонымен қатар себетті толтыру үшін ағаштан алмұрт жұлып алмауын менің қадағалап отыруымды сұрады ». Достары шақырса да, тума-туыс өтінсе де, ешқашан көпшілік алдына шығып сөйлемейтін бір адамды білемін. Алайда ол « жоқ » деген сөзді айтпаудың шебері еді. Сондықтан оған ешкім ренжімейтін. Ол қалайша өтінішті ешкімді өкпелетпей-ақ орындамайтын? Әрине, өзінің тым жұмысбасты екендігін айтпағаны белгілі. Ол былай еді. Алдымен ол өзін шақырғаны үшін алғыс ай­тып, сосын бара алмағаны үшін кешірім өтініп, өзінің орнына басқа адамды жіберетін.
Басқаша айтсақ, ол шақырушының ренжуіне мүмкіндік қалдырмайтын және ол адам ойланып болғанша өз орнына басқа адамды ұсына қоятын. Курсымызға қатысқан батыс германиялық Гюнтер Шмидт өзі басқаратын азық-түлік дүкенінде жұмыс істейтін, ісіне дұрыс көңіл бөлмегендіктен, сөрелердегі тауарлардың бағасын үнемі шатастырып жүретін бір жұмысшы жайлы айтып берген еді. Оның ісі клиенттерді әбден шатастырып, олардың ашуын туғызады. Осыған байланысты жұмысшыға айтылған ескертулер, сөгіс пен қабылданған қатаң шаралардан онша көп пайда бола қоймады. Ақырында, бір күні Шмидт мырза оны кабинетіне шақырып алады да, оның сөредегі тауарлардың бағасын қадағалайтын жаңа қызметке тағайындалғанын жеткізеді. Бұл жаңа жауапкершілік пен лауазым оның жұмысқа деген көзқарасын мүлдем өзгертіп, содан бері ол қызметін мінсіз атқарып келеді. Балалық дейсіз бе? Мүмкін. Алайда « Құрмет легионы » орденін тағайындап, оның он бес мыңын әскеріне таратып, он сегіз генералына « Франция маршалы » атағын ұсынып, әскерін « Ұлы армия » деп атағанда, Наполеон соғыс ардагерлеріне « ойыншық » таратып берді деген сынға ұшыраған еді. Бұл сынға ол « Ересек адамдарға да ойыншық керек » деп жауап беріпті. Атақ беріп, марапаттау Наполеонға қалай көмектессе, сізге де солай көмектесері сөзсіз.
Мысалы, гүл зарын таптап басып, бүлдіріп кете беретін балалар көп жылғы досым, скарсдейлдік Эрнест Гент ханымның ығырын шығарады. Ол балаларға жалынып та, ұрысып та көрді, одан түк шықпайды. Ақыры, ол жүгермектердің ішіндегі ең тентегінің қолына билік беруге бел байлайды. Сөйтіп, оны « детектив » етіп тағайындап, оған гүлзарға қарай аяқ басқан тентектерді ұстап беруін тапсырады. Мәселе осылайша өз-өзінен шешіле кетті. Оның детективі аула сыртына от жағып, оған темір қыздырып, баса-көктеп жүретіндердің аяғын күйдіруге дайын отырады. Адамның көзқарасын немесе мінез-құлқын өзгерткісі келген кез келген көшбасшы төмендегі ережені жадында сақтағаны жөн: Шынайы болыңыз. Қолыңыздан келмесе, ешкімге уәде бермеңіз. Бас пайдаңызды ұмытып, төңірегіңізге қандай пайда тигізе алатыныңызды ойлаңыз. Өзге адамнан нақты нені қалайтыныңызды анықтап алыңыз. Өзіңізді басқаның орнына қойып көріңіз. Ол адам сізден нені қалауы мүмкін екенін өзіңізден сұрап отырыңыз. Ұсынысыңызды қабыл алған адамға бұл ұсыныстың қаншалықты пайда келтіретінін ескеріңіз. Ықтимал пайда ол адамның қалауына сай келетін болсын. Сіз қандай да бір өтініш айтқан кезде, өзге кісіде « Бұл іс оның өзіне де пайда әкеледі » деген ой қалыптасуы керек.
Біз өтінішімізді, айталық, төмендегідей қысқа бұйрық түрінде жеткізе аламыз. Оны сыпырып, бумаларды сөрелерге рет ретімен орналастырып, жинап қой ». Немесе бұл тапсырманың Джон үшін де маңызды екенін көрсетердей етіп, бұл ойды былай жеткізуге болады. Бұны қазір істемесек, кейін кеш болады. Ертең осында біздің жұмысымызбен танысу үшін біраз клиент келгелі жатыр. Оларға мен қойманы көрсетсем бе деген едім, алайда оның жайын өзің білесің. Сондықтан оны тазалап, бумаларды сөрелерге қойып шықсаң, компания үшін үлкен қызмет атқарған болар едің ». Бірінші айтқаныңызды Джон ықыласпен орындар ма екен? Бұйрық оның жүрегіне жол таппайтыны анық. Алайда бұл жұмысқа оның да мүдделі екенін көрсеткен екінші тәсіл оның тапсырмаға жауаптырақ қарауына түрткі болады. Қоймасын мақтан ететінін, компания үшін үлес қосқысы келетінін сіздің білетініңізді түсінсе, ол сізге қуана-қуана көмектеседі. Бұл тәсілдерді қолдансақ, адамдар айтқанымыздан шықпайды деп ойлау аңғалдық болар. Дегенмен, көптеген адамдардың тәжірибесінен көріп отырғанымыздай, бұл тәсілдерді қолданып, жетістігіңізді он пайыз ғана арттыра алсаңыз, онда сіз көшбасшы ретінде он пайызға алға жылжыдыңыз деген сөз. Бұл сіз үшін нағыз жеңіс болмақ.
Мақтаудан аянып қалмаңыз және ол шынайы болсын 7-ҚАҒИДА Адамның беделін көтеруге тырысыңыз. Сонда ол сеніміңізді ақтауға талпынады 8-ҚАҒИДА Қанаттандыра біліңіз. Қатені түзеудің еш қиындығы жоқ екенін көрсетіңіз 9-ҚАҒИДА Адамдарға өз қалауыңызды ықыласпен істетуге тырысыңыз Танымалдыққа бастар қысқа жол Лоуэлл Томас Дейл Карнеги туралы бұл қысқаша биографиялық ақпарат. Мақсаты – оқырмандарға Дейл Карнеги жайлы қосымша мәлімет беру. Кешкі сегіз жарымның шамасында зал лық толды. Ине шаншар орын жоқ, залға сыймай қалған адамдардың шет-шегі көрінбейді. Жұмыстан шаршап келгендеріне қарамастан, залдан орын таппаған халық бір жарым сағат бойы тікесінен тік тұрып бұл оқиғаны тамашалаған болатын. Бұл сонда не болды екен? Сән көрсетілімі ме? Алты күндік веложарыс болар, әлде Кларк Гейбл дәріс оқи ма екен? Жоқ. Екі күн бойы New-York Sun газетінің бетінде шыққан, бір бетті толығымен алып жатқан жарнама бұл адамдардың осын да жиналуына түрткі болды. Ойыңызды еркін жеткізе біліңіз. Көшбасшылыққа дайын болыңыз Жауыр болған әңгіме дейсіз бе? Иә, алайда сенсеңіз де, сенбесеңіз де, халқының жиырма пайызы жәрдемақы алатын, дағдарыс жайлаған бұл қаланың екі жарым мың адамы осы жарнамаға құлақ түріп, қонақүйге асықты.
Бұл жиналғандар қоғамның жоғары әлеуметтік тобына жататын ұйым басшылары, жұмыс берушілер мен кәсіби мамандар болатын. Олар Дейл Карнеги атындағы Шешендік өнер және адамдық қарым-қатынас жөніндегі институт ұйымдастырған « Шешендік өнер және іскер адамдарға ықпал ету » деп аталатын жаңадан ашылған курсты тыңдауға келген еді. Осы екі жарым мың адам бұл жерге неге жиналды? Дағдарыс әсер етіп, олардың білімге деген құштарлығы арта түскен болар? Жоқ, әрине. Мұндай курстар жиырма төрт жыл бойы Нью-Йорктің түкпір-түкпірінде жүргізіліп келді. Осы уақыт аралығында Дейл Карнеги он бес мыңнан аса бизнесмен мен кәсіби маманды оқытқан екен. Тіпті, Westinghouse Electric Company, McGraw Hill Publishing Company, Brooklyn Union Gas Company, Бруклин сауда палатасы, Америка инженер электриктер институты, Нью-Йорк телефон компаниясы сияқты әр нәрсеге сене бермейтін дәстүрлі ірі компаниялардың өзі кеңселерінде компания жұмысшылары мен басшыларына арналған осындай курстарды өткізіпті. Орта мектепті, университетті он немесе жиырма жыл бұрын аяқтаған бұл адамдардың осындай тренингке келіп қатысуы – білім беру жүйесінде кемшіліктердің әлі де жетіп артылатынының айқын дәлелі. Бұл ересек адамдарға соншалықты не қажет болды екен? Бұл сұрақтың маңызы өте жоғары.
Осы сұраққа жауап беру үшін Чикаго университеті, Ересектерге білім беру жөніндегі Америка қауымдастығы, АҚШ Жас христиандар одағы екі жыл бойы зерттеу жүргізеді. Зерттеу нәтижесінде, ересек адамдарды қызықтыратын ең басты мәселенің денсаулық екені анықталған, ал адамдық қарым-қатынасқа қажетті дағдыларды игеруді олар екінші маңызды мәселе ретінде атап көрсетті. Яғни, зерттеуге қатысушылар адамдармен тіл табысып, оларға ықпал ету құпиясын білгілері келеді екен. Оларды психология жөніндегі әңгімелер қызықтырмайды, керісінше, бизнесте, әлеуметтік қарым-қатынаста және үйде қолдануға қажетті ақыл-кеңестер керек. Ересектерге қажеті осы ғана ма? Алайда олар адамдық қарым-қатынас өнеріне қатысты оқулық түгілі, бір беттік нұсқаулықтың да жоқ екенін көріп таң қалады. Мына қызықты қараңыз, жүздеген жылдар бойы жазылған том-том кітаптардың көпшілігі көне грек немесе латын тілдеріне, жоғарғы математикаға арналған екен, бірақ бұлардың күнделікті өмір үшін қажеті шамалы. Ал адамға қажетті тақырып туралы жазылған бірде-бір еңбек жоқ. Жарнаманы оқи сала екі жарым мың адамның « Пенсиль­вания » қонақүйіне асығуының негізгі себебі, міне, осы. Олар көптен бері іздеп таба алмай жүрген дүниесіне қол жеткізгендей болды.
Мектептер мен университеттерде олар қаржылық табысымызды арттырып, кәсіби деңгейіміздің өсуіне көмектесер деген үмітпен кітаптардан бас алмады. Алайда бизнес пен кәсіби өмірдің ауыр жылдары олардың көзін ашқандай болды. Олар мектеп пен университетте алған білімдеріне қоса, адамдармен тіл табыса алатын, басқаларға өз ойын құптата алатын, өзін және өз идеяларын « сата » алатын адамдар ғана бизнес әлемінде биікке көтеріле алғанын көрді. Олар түрлі бизнес кемелерінің капитанына айналып, бизнес тізгінін мықтап ұстау үшін Гарвард университетінің дипломын алып, латын етістіктерін білгеннен гөрі жеке қасиеттер мен адамдармен тіл табыса білудің маңыздырақ екеніне көз жеткізді. New-York Sun газетіне шыққан жарнама кездесудің қызықты болатынына уәде берген болатын. Олар уәдесінде тұрды. Мұнда курстан өткен он сегіз адам сөз алды, олардың он бесіне өзінің жетістік жолын баяндау үшін тура жетпіс бес секунд уақыт берілді. Тек жетпіс бес секунд! Уақыт біткен кезде белгі беріліп, төрағаның « Уақыт бітті! Келесі спикер! » деген дауысы естілетін. Жылдамдығы сайын далада құйғытып бара жатқан сәйгүліктерді еске түсіретін бұл іс-шара аяқталғанша көрермендер демін ішке тарта, бір жарым сағат бойы тік тұрып тыңдады. Спикерлер қоғамның түрлі саласын қамтыды.
Олардың арасында бірнеше сауда өкілі, дүкендер желісінің иелері, наубайшы, сауда қауымдастығының президенті, екі банкир, сақтандыру агенті, бухгалтер, тіс дәрігері, сәулетші, курстан өту үшін Индианаполистен Нью-Йоркке келген дәріхана қызметкері, үш минуттық баяндамаға дайындалу үшін курсқа келген гаваналық адвокат та бар болатын. Бірінші спикер төрт жылдық қана білімі бар, Америкаға келгенде алғашында механик, кейіннен шопыр болған ирландтық Патрик О'Хэйр болды. Қырықтың қырқасына шыққан ол үлкен отбасын асырау үшін жүк көліктерін сатып, көп табысқа кенелгісі келгенімен, ішкі қорқынышын жеңе алмай, жігері құм болып, кеңсеге кіруге батылы бармай ары-бері ұзақ жүреді. Сатуда жолы болмай, салы суға кетіп, механик қызметіне қайта оралсам ба деп ойлап жүрген күндердің бірінде оған Дейл Карнегидің « Шешендік өнер » курсына шақырған хат келеді. Алайда әйелі бұл курстың пайдасы болуы мүмкін екенін айтып, оны курсқа қатысуға үгіттейді. Курс өтетін жерге келгеннен кейін де ол күбіжіктеп, біраз уақыт бойы сыртта тұрады. Алғашқы уақытта сөз сөйлеу үшін көпшілік алдына шыққан кезде қорыққаннан құлағы шыңылдап, көзі қарауытып, денесі дірілдейтін еді.
Уақыт өте келе, ол қорқынышын жеңіп, адам көп болған сайын ашылып сөйлейтін жағдайға жетті. Енді бастықтарының алдында да еш қорықпай ойын ашық білдіретін болды. Сөйтіп, компанияның алдыңғы қатарлы, бәрінің тілін таба білетін мықты қызметкеріне айналды. Ал Пенсильвания қонақүйінде өткізілген кездесуде Патрик О'Хэйр екі жарым мың адамның алдында өз жетістіктерін қалжың араластыра, залдағыларды қыран-топан күлкіге қарық қылып айтып берді. Мен білетін бірнеше кәсіби спи­кер ғана әңгімені осылай майын тамызып айта алады. Келесі спикеріміз шашына енді-енді ақ түсе бастаған, он бір баланың әкесі, банкир Годфри Мейер болатын. Курстастарының алдында бірінші рет сөйлеген кезде ол тілін жұтып қойғандай күй кешкен еді. Миы айналып, не сөйлеп, не қоярын білмей, тығырыққа тірелген. Оның басынан өткендері – адамдармен тіл табыса білгендерге ғана көшбасшылықтың тән екенінің айқын дәлелі. Ол Уолл-стритте жұмыс істеп, жиырма бес жыл Нью-Джерсидегі Клифтан қаласында өмір сүреді. Осы уақыт ішінде ол бірде-бір рет қоғамдық іске араласпапты және ол танитын адамдардың ұзын саны бес жүз кісіден аспайтын. Карнегидің курсына қатыса бастаған кезде ол өзіне салынған салықтың көлемін көріп, ашудан жарыла жаздайды.
Әдетте, мұндай жағдайда үйде темекінің көк түтініне көміліп, өшін кімнен аларын білмей ызаланатын немесе көршілеріне барып, ішіндегісін ақтарып, сабасына түсіп қайтатын. Бұл жолы ол бас киімін алды да, аяңдай басып қалалық жиындардың біріне келіп, ренішін көпшілікке жайып салды. Зығырданын қайнатқан бұл мәселені көпшілік алдында ашық көтерген оны Клифтон халқы қалалық кеңеске ұсынады. Осылайша, бірнеше апта бойы жиналыстан жиналысқа барып жүріп, ол қалада болып жатқан орынсыз шығындарды сынайды, оларды шешу жолдарын ұсынады. Сайлауға барлығы тоқсан алты адам қатысады. Бюллетень саналып, дауыс беру қорытындысы шыққан кезде Годфри Мейердің көш бастап тұрғаны белгілі болады. Осылайша, бір күн ішінде ол өзі тұратын қырық мың адамы бар қалашықта көшбасшы болып шыға келді. Жиналыстардың арқасында сегіз аптаның ішінде, соңғы жиырма бес жылмен салыстырғанда, сексен есе көп дос тапты. Кеңес мүшесі ретінде алатын жылдық жалақысы Карнеги курсына төлеген ақшадан мың пайыз асып түсті. Келесі спикеріміз – азық-түлік өндірушілердің ұлттық қауымдастығының бастығы курсқа келгенге дейін директорлар кеңесі мәжілісінде өз идеясын еркін жеткізе алмағаны жайлы айтып берді. Карнегидің курсына қатысқаннан кейін екі таңғажайып оқиға болды.
Көп кешікпей ол қауымдастық президенті болып сайланып, Американың барлық штаттарына барып халық алдына жарыссөзге шыға бастады. Оның сөйлеген сөздерінің үзінділері Associated Press сияқты көптеген газет-журналдарда жарық көрді. Шешендік өнер курсына қатысқаннан кейін екі жыл өткен соң сөйлеген сөздері ол басқаратын компания үшін тегін жарнама қызметін атқара бастады, оған дейін олар тек жарнаманың өзіне екі жүз елу мың доллар жұмсайтын. Курсқа келгенге дейін Манхеттендегі бизнес көшбасшыларын түскі асқа шақыру былай тұрсын, оларға телефон соғудан қорқатын оған енді сол адамдардың өздері қоңырау шалып, уақытын алғаны үшін кешірім сұрай отырып, кешкі асқа шақыратын болды. Өз ойын еркін жеткізе білу – жетістікке жетудің ең қысқа жолы. Ондай адам басқалардың назарын өзіне аударып, топ арасынан қара үзіп, алға шыға алады. Ал сөйлеген кезде адамдарды сендіре білу – екінің біріне беріле бермейтін ерекше қасиет. Осылайша, ересектерге қосымша білім беру қозғалысы елде жаппай жүргізілсе, ересектерді өте көп тыңдап, сынауға батылы жеткен бір ғана ғұлама – Дейл Карнегиді осы қозғалыстың қозғаушы күші деуге болады. Риплидің « Сенсең де, сенбесең де, ерік өзіңде » деген мультфильміне сүйенсек, Карнеги жүз елу мың баяндамаға сын пікір айтқан екен.
Бұл көрсеткіш те сізге аса әсер ете қоймаса, Колумб Американы ашқаннан бері қанша күн өтсе, Карнеги де сонша баяндамаға пікір айтқанын ескергеніңіз жөн. Басқаша айтсақ, адамдар кезек-кезегімен үздіксіз келіп, үш минуттық баяндамасын оның алдында тоқтаусыз оқып шықты деп есептесек, ол осының барлығына, оларды күні-түні тыңдағанның өзінде, он ай жұмсайды екен. Дейл Карнегидің қайшылыққа толы еңбек жолының өзі – ерекше идеялар мен шабытқа толы адамның қандай жетістікке жете алатынының жарқын көрінісі. Миссури теміржолынан он шақырым қашықтықта орналасқан фермада дүниеге келген Карнеги трамвайды тек он екі жасында ғана көрген. Алайда қырық алты жасқа толғанда ол әлемнің түкпір-түкгнріндегі жаңалықтардан хабардар болып, Гонконгтен Хаммерфестке дейін, Солтүстік полюсқа жақын орналасқан ад­мирал Бердтің штаб-пәтерінен Оңтүстік полюске дейінгі аумақтың бәрін зерттеп шығады. Бір кездері сағатына бес центке жалданып, құлпынай теріп, ошаған отаған миссурилік бозбала ірі корпорациялардың жетекшілеріне шешендік өнер бойынша тәлім беріп, ең табысты тренерге айналды. Бір кездері сиыр бағып, бұзау қайырған, Оңтүстік Дакотаның батысына барып, қоршауларды күзеткен бұл бала кейін Лондонға табан тірегенде, оны патшайымның отбасы қонаққа шақырды.
Көпшілік алдына шығып бірауыз сөз де айта алмай жүрген бұл жігіт кейінірек менің жеке тренерім болды. Менің қол жеткізген жетістіктерімнің барлығы – Дейл Карнегидің жетекшілігімен өткізілген тренингтердің нәтижесі. Миссуридің солтүстік батысында орналасқан фермасын қырсық шалып, жүгері алаңы мен шабындығын жыл сайын арнасынан шығып кеткен өзен басып жатса, маусым сайын семіз торайлары тырысқақтан қырылып, қашырлардың базарда бағасы күрт төмендеді, ал банк несиесін талап етуден танбады. Осындай аласапыран кезде жас Карнеги білім алуға белін буа кіріскен еді. Әбден шаршаған Карнегилер отбасы бұрынғы фермасын сатып, Уорренсбургтегі Мемлекеттік педагогикалық университеті жанынан басқа ферма сатып алады. Қаладан күніне бір доллар төлеп жатын орын мен тамақтануға болғанымен, жас Карнегидің оған жағдайы жоқ еді. Сондықтан ол күн сайын фермадан үш мильдік жерде орналасқан университетке атпен қатынап оқитын. Үйге келген соң сиыр сауып, шошқаларын жемдеп, ағаш жарып, көзі талып, ұйқы басқанға дейін майшамның жарығымен латын етістіктерін жаттайтын. Түн ортасы ауа төсекке қисайған ол оятқышты сағат үшке қоюды да ұмытпайтын. Себебі әкесінің баптап өсіріп жүрген асыл тұқымды дюрок-джерси торайларын күн суықта қораға қамамай, тоңып қалмасын деп, себетке салып үйге әкеліп, ас үйдегі пештің үстіне қымтап қоятын.
Осы торайлар табиғатына сай түнгі үште тамақ сұрайтын. Сондықтан сағат шырылдаған кезде Дейл көзін тырнап ашып, себеттегі торайларды анасына апарып емізіп, қайтып ас үйге алып келетін. Мемлекеттік педагогикалық университетте ол кезде алты жүздей бала білім алатын. Ал Дейл Карнеги қалада тұрып оқуға шамасы келмейтін он шақты баланың бірі еді. Ол күн сайын фермаға қайтып оралып, сиыр саууға мәжбүрлейтін кедейлігіне күйінетін, кеудесін әрең-әрең жауып тұратын тар пальтосына қымсынатын, тізесінен сәл төмен түсетін қысқа шалбарынан ұялатын. Өзін басқалардан төмен санай бастаған ол жетістікке жеткізер жол табуға тырысты. Біраз уақыт өткеннен кейін Дейл футбол жене бейс­бол жарыстарына қатысып, дебаттар мен шешендік өнерде танылып жүрген, осының арқасында құрмет пен даңқтан құр алақан емес топтардың бар екенін біледі. Спорттан мақұрым екенін жақсы білетін ол жарыссөздерге қатысып көруге бел байлайды. Сөйтіп, айтар сөзіне айлап дайындалады. Университетке бара жатып та, ат үстінде де, сиыр сауып отырып та, шөп жинап жүріп те, тіпті, қораға кіргенде пыр етіп ұша жөнелетін көккептердің алдында да жаттыға береді. Алайда күн құрғатпай дайындалғанына қарамастан, ол әр сайыстан жеңіліп қайтатын.
Ол кезде Дейл он сегізде еді, ал бұл адамның нағыз сезімтал, намысшыл кезі екені белгілі. Көңілінің қалғаны соншалық, тіпті өзіне қол жұмсауға да дайын еді. Кенет, күтпеген жерден ол жарыстарда жеңіс тұғырынан көрінді және бұл болашақтағы мұндай жеңістердің тек басы ғана еді. Басқа студенттер оның жетістігін көріп, өздеріне сабақ беруін сұрайды, нәтижесінде олар да жеңістерге қол жеткізе бастайды. Университет бітіргеннен кейін ол Небраска штатының батысы мен Вайомингтің солтүстігіндегі құм төбелердің арасында орналасқан ранчо қожайындарына арнап сырттай оқу курстарын ұйымдастырады. Қанша тырысып баққанымен, бұл іс көңілінен шыға қоймайды. Қатты қапаланғаны сонша, бірде ол Аллайанстағы қонақүйге келеді де, төсегіне құлап түсіп, көз жасына ерік береді. Тіршілік үшін күресті қойып, университетке қайтып оралсам ба деген ой да маза бермейді, бірақ олай жасай алмады. Сондықтан ол Омахаға барып, басқа жұмыс іздемек болады. Жолаушылар пойызына билет алуға ақшасы болмағандықтан, ол екі вагон жабайы жылқыны суарып, жемдеп баруға келісіп, жүк пойызына мінеді. Омаханың оңтүстігіне келіп түскеннен кейін, ол Armor and Company деп аталатын компаниямен келісіп, бе­кон, сабын, шошқа майын сатуға кіріседі.
Оған бөлінген аумақ құнарсыз жерлер, мал шаруашылығымен айналысатын ранчолар мен Оңтүстік Дакотаның батысындағы үндістер қонысы еді. Бұл аралықты ол бірде жүк пойызымен, бірде пошта көлігімен, бірде атпен аралап өтсе, кешкісін бөлмелердің арасын шүберекпен бөліп қойған қонақүйлерде түнейтін. Бос уақытында сату өнері жайлы кітаптар оқып, жабағыларды қолға үйрететін, үндістермен по­кер ойнап, қалай ақша табу керектігін үйренетін. Айталық, дүкен иесі бекон мен шұжық үшін ақша төлей алмаса, Карнеги сөреде тұрған етіктерді теміржолшыларға сататын да, одан түскен ақшаны компанияға жолдайтын. Ол көбіне жүк пойызына отырып, күніне жүз миль жерді жүріп өтетін. Пойыз жүк түсіру үшін тоқтаған кезде ол көзге түскен бірнеше саудагерге жүгіріп келіп, тапсырыстарын алатын да, пойыз орнынан қозғала бастағанда қайта жүгіріп келіп, мініп кете беретін. Осылайша, ол жиырма бесінші орында тұрған аумақты екі жыл ішінде бірінші орынға шығарады. Компания басшылығы оның мүмкін емес нәрсені істегенін атап өтіп, қызметін өсіргісі келетінін айтқанымен, Карнеги бұл ұсыныстан бас тартады. Нью-Йорктегі Драма академиясына түсіп, « Циркач Полли » қойылымында доктор Харидің рөлін сомдай жүріп, елді түгел аралап шығады.
Өзінің ешқашан Бут та, Барримор да бола алмайтынын түсінерлік ақыл Карнегиде бар еді. Сондықтан « Паккард Мотор Кар » компаниясына жұмысқа тұрып, жеңіл және жүк көліктерін сата бастайды. Алайда ол техника жайлы да ештеңе білмейтін, тіпті, білгісі де келмейтін. Өзін сондай бақытсыз сезінген Дейл жұмысқа әрең келетін. Университеттегі арманын іске асырып, көп оқысам, кітаптар жазсам деген ой маза бермегендіктен, бір күні өз өтінішімен жұмыстан кетеді. Кітап жазып, кешкі мектепте сабақ беріп күнімді көрермін деп шешкен болатын ол сонда. Алайда ол қандай сабақты оқытпақшы? Университетте өткізген күндерін ой елегінен өткізе отырып, ол төрт жыл бойы оқыған пәндерінің ішінде тек шешендік өнер сабағының ғана өзіне сенімділік сыйлап, адамдармен тіл табысып, ойын еркін жеткізуді үйреткенін түсінеді. Осыны ескере отырып, ол Нью-Йорктегі жас христиандар мектебіне келіп, іскер адамдар үшін шешендік өнер курсын өткізуіне мүмкіндік беруін сұрайды. Не? Бизнесмендерді шешендік өнерге баулу дейсің бе? Бос сөз. Бұл мектептегілер оны жақсы біледі. Олар да мұндай курсты өткізгісі келген, бірақ бәрі құр әурешілік болды.
Бұдан ештеңе шықпайтынына сенген мектеп оған бір кешке екі доллар төлеуден бас тартқаннан кейін, Дейл кіріс болған жағдайда оның белгілі бір пайызын ғана алуға дайын екенін жеткізеді. Нәтижесінде, мектеп оған бір кешке екі доллардың орнына отыз доллар төлей бастады. Курс қанатын кеңге жайып, басқа ұйымдар мен қалаларға белгілі болды. Дейл Карнегидің атағы Нью-Йорк, Филадельфия мен Балтимордан асып түсіп, Лондон мен Парижге жетті. Оның курсына қатысқандардың қолындағы кітаптардың барлығы да еш пайда әкелмейтін академиялық кітаптар еді. Осыған байланысты, ол Америка банкирлер қауымдастығы мен Ұлттық кредиторлар қауымдастығының ресми кітабына айналған « Шешендік өнер және іскер адамдарға ықпал ету » деген кітап жазды. Дейл Карнегидің пікірінше, ашуланған кезде адамдардың барлығы да сөйлей алады. Демек, өзіне деген сенімі мен айтар ойы бар әр адам халық алдына шығып, оларды сендіре алады ». Оның сөзіне сенсек, тәжірибелеріңді талдай отырып, қорқынышынды басу арқылы ғана өзіңе деген сенімді дамытуға болады. Осыны жақсы түсінген ол курстағы әр адамға жеке-жеке сөз беретін. Курстағылардың жаны бір болғандықтан, олар әр адамды жақсы түсінді. Осылайша тұрақты дайындалудың арқасында оларда батылдық, өзіне деген сенім қалыптаса бастады.
Дейл Карнегидің шешендік өнерді үйрету арқылы мұғалімдік қызметті қоса атқаруын кездейсоқ жағдай деуге болады. Өйткені бұл курсты ашқандағы оның басты мақсаты адамдардың қорқынышын жеңіп, батылдық сезімін қалыптастыруына көмектесу болатын. Бастапқыда ол шешендік өнер курсынан ғана жүргізді. Алайда оған келгендердің көбі отыз жылдай аудиторияға бас сұқпаған іскер адамдар еді. Көпшілігі курс ақысын бөліп төлейтін. Сонысына қарамастан, өздері нәтижеге тез қол жеткізуді үйренгендерін келесі күннен бастап-ақ іскерлік кездеулер мен сұхбаттар кезінде іске асыруды қалайтын. Осыған байланысты, ол курсқа қатысушылардың талабына сай келіп, қажетті тақырыптарды тез таңдап ала білуді үйренді. Осылайша, шешендік өнер мен сату дағдыларын, адамдық қарым-қатынас пен қолданбалы психологияны үйлестіре отырып, білім берудің керемет жүйесін жасап шығарды. Ол қатаң қағидалар ұстану керек деп есептемейтін, сонда да адам өмірі секілді ақиқат, бірақ сол өмірдің өзінен де әлдеқайда қызық курс жасап шығарды. Курс аяқталғаннан кейін, оған қатысушылар клуб ашып, ұзақ жылдар бойы кездесіп отырды. Мысалы, Филадельфиядағы он екі адамнан тұратын бірт оп он жеті жыл бойы қыс мезгілінде екі аптаға бас қосатын. Елу немесе жүз миль жерден ат арытып келіп, курсқа қатысатындар да бар.
Бір студент тіпті, Чикагодан Нью-Йоркке осы курс үшін арнайы көшіп келген болатын. Гарвард университетінің оқытушысы Уильям Джеймс « Әр адам өзінің ойлау қабілетінің тек он пайызын ғана дамыта алады » деген еді. Алайда, Дейл Карнеги іскер адамдардың жасырын қабілеттерін ашу арқылы ересек адамдарға білім беруде айтарлықтай жетістікке жете алды. Лоуэлл Томас, 1936 жыл ҮНДЕУ Құрметті оқырман! Кітапты сатып алғаныңыз үшін алғыс айтамыз! Қазақ тілінің мазмұны дамыса ғана Қазақстан дамиды. Себебі мемлекетті дамыту үшін – адамдарды, адамдарды дамыту үшін – тілімізді, ал тілімізді дамыту үшін тілдің контентін, яғни мазмұнын дамыту қажет екеніне көзіміз әбден жетіп отыр. Кітап сатып алу арқылы Сіз өзіңіздің де, еліміздің де дамуына қызмет етесіз. Қазір тілдің байлығы сөздік қорымен емес, сол тілде бар ақпараттың көлемімен, яғни контентімен, мазмұнымен өлшенеді. Қазір жер шарында 7,6 миллиард адам өмір сүреді, ал Қазақстанда 18 миллион халық тұрады. Біздің әлемдегі үлесіміз 0,23 пайыз. Демек, біздің мазмұн жасау қуатымыз да сол деңгейде. Сондықтан адамзат қалыптастырып жатқан мазмұнға қазақ оқырмандарының қолын жеткізу – біздің ортақ мақсатымыз.
Қазақ баласы мақты маман болу үшін, әлем әдебиеті мен қызықты кітаптарды оқу үшін өзге тілді меңгеруге мәжбүр болмаса екен дейміз. Біз кітап шығарайық, Сіз кітаптарымызды сатып алу арқылы қазақ тілін қолдаңыз. Балаларыңызға, ағайын-тума, құда-жекжатқа әр мерекеде кітап сыйлаңыз. Той-томалаққа шашуға тәтті-пәтті емес, кітап апарыңыз. Қыздардың жасауына кітап салыңыз. Тойбастарда кітап таратыңыз. Егер қазір тегін электронды форматын оқып отырсаңыз ( сіздің жағдайда солай ), кітапты оқып болған соң қағаз нұсқасын сатып алыңыз да жақыныңызға сыйға тартыңыз немесе жеке кітапханаңызды толтырыңыз. Үйіңіздің бір қабырғасы кітапқа толсын. Кітап жиналып тұратын үйде өскен балалар білімқұмар келеді, ал білімқұмар баланың болашағы кемел болмақ. Қазақ елінің болашағы кемел болсын десеңіз, қазақша кітаптарды сатып алу арқылы ҚАЗАҚ ТІЛІНІҢ МАЗМҰНЫН ҚОЛДАҢЫЗ!
