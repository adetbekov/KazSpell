Анығын айтсам, менің өткенді қазуға зауқым жоқ. Біріншіден, ол ішіңді пыстырады, екіншіден, егер мен аға-інілерімнің жеке ісі жайлы әңгімелей бастасам, әке-шешем қайта-қайта жүрек талмасына шалдығар еді. Олар, әсіресе әкем, балалары туралы әңгімені ұнатпайды. Рас, олар тамаша адамдар, бірақ тым кінәмшіл. Өзім де өмірбаянымды, көр-жерді ақтара салайын деп отырғам жоқ, өткен діни мейрамда болған шытырманды ғана баяндап бермекпін. Айтпақшы, өліп қала жаздағанымды ұмытып барады екем ғой, мені мұнда емделіп, дем алуға жіберген-ді. Мен оған - Д. Б-ға тек осы жайында айтқам, қалай десем де ол туған ағам ғой. Голливудта тұрады. Ол жер бұл арадан, мына іш пыстыратын емделу орынынан онша қашық емес, сондықтан маған апта сайын келіп тұрады. Бәлкім келесі айда, мені үйге өзі жеткізіп салар. Таяуда " Ягуар" сатып алыпты. Ағылшындікі, сағатына екі жүз миль жылдамдықпен заулайды. Бағасы да осал емес, төрт мыңға жуық. Онда қазір ақша жеткілікті. Баяғы жұтаңдық жоқ. Үйде жүргенде тәп-тәуір жазушы болатын.
Бәлкім " Жасырылған балық" атты тамаша әңгімелер кітабы туралы естіген шығарсыздар, оны жазған сол Ішіндегі ең жақсы әңгіме тап осылай - " Жасырылған балық" деп аталады. Ол өз ақшасына сатып алған алтын балығын ешкімге көрсетпейтін бала туралы. Не деген керемет әңгіме десеңші, таңғалдырады. Енді сол ағам Голливудте, әбден сілесі қатып бітті. Егер бір нәрсені суқаным сүймесе, ол кино. Жаным жек көреді. Одан да Пэнсиден кеткен күннен бастап әңгімелейін. Пэнси - Пенсильвания штатына қарайтын Эгерстаундағы жабық орта мектеп. Сіз ол туралы жарнаманы, сірә көрген де шығарсыз. Журналдар жаппай жариялап жатады - кедергілерден атын секірте шапқан даңғой бар емес пе. Тап бір Пэнсиде ат ойынынан басқаны білмейтіндей. Ал мен одан ат көрсем көзім шықсын. Әлгі салт атты даңғойдың астында мынадай жазу бар: " Біздің мектеп 1888 жылдан өжет те ер көңілді жастарды шыңдауда". Сандырақ деп осыны айт, мұнда ешкімді де шыңдап жатқан жоқ, басқа мектептерде де солай. Ешқандай " ер көңілдіні де, өжетті де" кездестірсем не дейсің, рас бірен-саран болмаса. Ал айтпақ оқиғам сенбі күні, Сэкеон-холлмен футбол ойнап жатқанда басталған еді.
Пэнси үшін бұл ақтық ойын бәрінен қымбат саналатын. Егер біздің мектеп ұтылса, бәріміз қайғыдан асылып өле жаздар едік. Әлі есімде, сол күні, сағат үштің кезінде, Томпсон тауында сірә тәуелсіздік жолындағы соғыстан қалған зеңбіректің жанында тұрдым. Осы жерден алаң, екі команданың ерсілі-қарсылы жөңкілгені анық көрінеді. Тек жанкүйерлерді ажырату қиын, айғай-шуын ғана естимін Бүкіл мектеп жиналғандықтан біздің жақтың айғайы басым, қарсы жақтың даусы көмескі, қонақ команданың шашбауын көтеретіндер әдетте аз болады ғой. Көзіме қыздар да сирек шалынды. Оларды ертіп келуге жоғары сыныптағыларға ғана рұхсат берілген. Міне, мектебіміздің сықпыты осындай, жағалай тыйым. Ал мен қыздар жүрген жерлерді төңіректеуді ұнатамын. Директорымыз, Термер шалдың можантопайлау қызы футбол ойындарына жиі келеді. Өзінің бір қарағанда тартымдылығы да бар. Бірде екеуміз Эгерстауннан шыққан автобуста қатар отырдық. Әңгімелесе келе маған ұнады. Рас, мұрны ұзын, тырнақтарын қызыл етіне дейін тістелеген, ал кеудесі бұлтиып тұру үшін тостартқыштың ішіне әлденені салып алыпты, осының бәрі аяушылық сезімін оятты. Директор әкесін айтып, шалқи жөнелмегені де көңілімнен шыққан. Бәлкім, оның шектен тыс қияли екенін білетіндіктен тіс жармады ма.
Ойын алаңына бармай тау жағалап кетуіме жаңа ғана Нью-Йорктан семсерлесушілер командасымен бірге оралғаным да себеп болды. Мен осы түкке алғысыз команданың капитанымын. Былайша айтқанда - мүйізім қарағайдай. Нью-Йоркке Мак-Берни мектебімен сайысуға барғанбыз, бірақ жарыс өткен жоқ. Метроның вагонында семсерім мен арнаулы киімдерімді, керек-жарағымның бәрін ұмытып кетіппін. Оған өзімді кінәлімін дей алмаймын. Жол бойы қай жерден түсетінімізді анықтау үшін картаға қарағыштап, аялдама сайын сыртқа шығумен болдым. Сөйтіп сенделіп жүріп Пэнсиге кеш оралдық, біз жеткенде сағат үш жарымды соққан. Жігіттер жол бойы әуре-сарсаңға салып, әжуаға айналдырғаны да қажытып бітіріп еді. Мұның үстіне тарих пәнінің мұғалімі Спенсер қариямен қоштасуым керек болғандықтан да футболға барған жоқпын. Ол тұмаумен ауырып жатқан, сірә діни мейрамдағы бос күндер басталғанша көре алмайтын шығармын дегем, сөйтіп жүргенде өзі шақырды. Менің үйге кететінімнен хабардар еді. Иә, мені мектептен шығарып жібергенін айтуды ұмытып барады екем ғой. Діни мейрамнан соң оралмасам да болады, себебі төрт сабақты тапсыра алмадым, жүз рет ескертіп, оқы да оқы дегендері қаперіме де кірген жоқ. Тоқсанның ортасында әке-шешемді кәрі Термерге шақыртып алса да шөп басын сындырған емеспін.
Осыдан соң мені шығарып жібермегенде қайтеді. Жалғыз мені емес, олар Пэнсиден талайларды қуған. Бұл мектепте талап академиялық жоғарғы деңгейде, шыным сол, бұл жағынан кінәлай алмаймын. Желтоқсанның ызғары қалтыратып барады, ішіме мұздай мыстан кіріп алғандай, мына құрып кеткір төбеде үнемі салқын. Үстімде күртеше ғана, қолғап та, басқа да жоқ. Өткен аптада бөлмемнен түйе жүн пальтомды қолғабыммен бірге ұрлап әкетті. Мектебіміз баукеспелерге толы. Балалардың көбінің ата-анасы дәулетті болса да, сұғанақтар жетіп артылады. Мектеп байыған сайын, суық қолдылар көбейе түседі. Ескі зеңбіректің жанында тұрып, әбден тоңдым, ойынға қарауға зауқым жоқ. Егер мектеппен қоштаспайтын болсам, бұл жерге келмес те едім. Құданың құдіреті шығар, әуелден тұрақсызбын, жерден - жерге сырғып жүріп, қимастық дегенді де сезіп көрмеппін. Бұл, әрине, жақсы емес. Осы жолы басқаша секілденді. Есіме түскен бір жай осы арадан біржола қара үзетіндігіме қобалжытты. Аяқ астынан Роберт Тичнер, Пол Кембл үшеуміздің, қазан айында ма екен, оқу ғимаратының алдында доп қуғанымыз көз алдыма келе қалды. Қас қарайып, доп түгілі бір-бірімізді әрең көрсек те доғармадық.
Тек биология пәнінің мұғалімі, Зембизи мырза оқу үйінің терезесінен басын шығарып, жатақханаға кіріп, кешкі асқа жиналуға әмір еткенде ғана тоқтадық. Қоштасар кезде маған осындай болымсыз нәрселер елестейді, ылғи да солай. Осыдан соң бұл жерден мүлде кететіндігімді шынымен түсіндім, беткейден Спенсер қарияның үйіне қарай жүгіре жөнелдім. Ол мектептен әрідегі Энтони Уэйн көшесінде тұратын. Осылайша біраз дедектедім де ентігімді баса алмай тұрып қалдым. Өкпем өшіп қалған, бұрын темекіні құныға тартқанымнан әрине. Ол пәлені осы санаторийде тастатты. Өкпе ауруына шалдыққаным, тексеріліп, емделуге келгенім, - бәрі соның салдары шығар деген күдіктен соң басқа қандай лаж бар. Ал сырт қарағанда денсаулығым жақсы секілді, бойым сырықтай, өткен жылдан бері тура алты жарым дюймге өстім. Алқыным басылған соң Уэйн көшесімен қайта жүгірдім, табанымның асты көк мұз, тайып құлай жаздадым. Неге осынша жанұшырып келе жатқаным түсініксіз, көлденең жолды кесіп өткенде, із-түссіз жоғалып кеткен сияқтандым. Күні бар болғыр да бұлыңғырланып бас айналдырды, жылт еткен күн сәулесіне зар қылған, мәңгіріп тұрып, жолдан әрі ассаң, әп-сәтте ғайыптан бір- ақ шығатын тәрізденесің.
Спенсердің үйіне де іліктім-ау әйтеуір, есіктің қоңырауын үсті-үстіне қағып жатырмын. Үсіп барамын, құлағым удай ашиды, саусақтарымды қозғай алмаймын. Іштей, әлде дауыстап: - Аш! Тез аш! Төзімімді сарқып барып Спенсердің кемпірі есікті ашты-ау. Олар қалталары жұқа болғандықтан қызметші ұстамайтын, бәріне өздері жүгіреді. Кел қалқам! Суық сүйегіңнен өткен шығар! Келгеніме шынымен қуанған секілді еді. Ол мені жақсы көретін. Үйдің ішіне оқтай атылдым. Киімімді кіреберістегі шкапқа ілді, шашымды түзеген болып жатырмын, оны тараудың да қажеті жоқ, тікірейген қысқа. Естісін деп даусымды күшейттім. Дауыс мәнерінен Спенсер қарияның мені оқудан шығарғанын айтқанын бірден білдім. Холден сен білсең ғой, біртүрлі түсініксіз ұстайды өзін. Бар, бөлмесінде отыр. II Екеуінің бөлек бөлмелері бар. Жастары жетпістен аспаса, кем емес. Бір аяғымен көрде тұрса да, өмірлеріне риза. Олар туралы бұлай деу дұрыс емес әрине. Спенсер қария жайлы көп ойлайтындығымнан ғана осылай толқыған шығармын сірә. Шындығында сіңіріне ілінген қартқа ендігі тірліктің қажеті қанша.
Өзі құныстанып кеткен, аяғын зорға алып жүреді, дәріс оқып тұрғанда қолынан боры түсіп қалса, өздігінен ала алмайды, алдыңғы партадағылардың біреуі әперуі керек. Мен үшін мұның бәрі үрейлі. Тек осы мүсәпірліктерін ойламасаң ғана, ол да жаман өмір сүріп жатқан жоқ деуге келер бәлкім. Бірде, демалыс күні мені және басқа да бірнеше балаларды ыстық шоколадпен сыйлап отырып, үндінің көнерген көрпешесін көрсетті, оны миссис Спенсер екеуі Йеллоустопға бағында бір үндістен сатып алыпты. Тәрізі мұндай олжаға қарт Спенсер мәз-мейрам болғанға ұқсайды. Енді қалай қайран қалмайсың. Сүйек - сүйегі саудырлап, шашылып қалғалы тұрған Спенсер секілді шалдың қайдағы бір ескі көрпешеге қуанғаны таңдандырмай қоя ма? Қария отырған бөлменің есігі ашық тұр, сөйтсе де сыпайылық үшін тықылдаттым. Ол үлкен былғары креслоға жайғасыпты, әлгінде айтылған көрпешеге оранып алған. Есік қағылғанда жалт қарады. Кел балам, кел! Ол үйде де, сыныпта да ылғи айғайлап сөйлейтін. Онысы жүйкеге тиетін. Бір сәт осында келгеніме өкіндім. Қария болса " Атлантик манелиді" оқып отыр екен, маңайында дәрінің шынылары қаптап тұр. Көз алдыңдағының бәрі ішіңді пыстырады. Сырқат адамды жақтырмайтыным және бар.
Оның үстіне Спенсер тозығы жеткен көне халат киіп алыпты, туғаннан бері үстінен шешпегендей іріп тұр. Осындай халат пен ұзын дамбал киген қариялардың ұсқынсызы-ай. Қу сүйек кеуделері мен арса-арса қабырғалары көрініп тұрады. Сен оларға су жағасында қарасаң ғой, түксіз, аппақ сирақтары жүрегіңді айнытады. Тегі бекер әуре болғансыз, мен онсыз да сізбен қоштаспай кетпес едім. Отырдым да, жағдайын сұрадым. Осыны айтта да шегі қатты, жынды адамша қарқылдасын келіп. Зорға дегенде тыйылды. Нью-Йорктан семсерлесушілер командасымен бірге жаңа әзірде оралдым. Ол түсін суытып ала қойды. Сонымен сен бізден кетесің ғой? Иә, сэр, солай болатын шығар. Бәлкім ойланып кеткендіктен шығар, әлде кәрілігінен бе, қария басын ұзақ шайқады. Мен оның жұмыс бөлмесінде екі сағаттан астам отырдым. Ережесін бұзбай ойнау керек деді. Көкейге қондыра айтты. Жалпы осы төңіректе шиырлады да жүрді. Оның сыры өзіңізге мәлім ғой. Білемін. Бәрін де түсінемін. Ішімнен келіспей де отырмын. Мұндай да салыстыру болады екен. Қайдағы ойын? Егер шебер ойыншылары бар ортаға тап келсең, онда әрине, айдарыңнан жел еседі.
Ал ойыншылары сүлдерсіз болса ше, салың суға кетсін. Өмірге осындай теңеу тапқанын қайтерсің? Дүйсенбіде жазып жібермекші. Менің сенделуім бұл бір емес қой, мектепті төртінші рет ауыстырып отырмын. Осындай дағдым бар. Кейде жас шамаңа қарамай ересек сөйлегің келгенде сөйтесің. Өзіңді тым балаң сезінгенде де солай. Ал менің түріме қарап ешкім бозбала деп ойлай қоймайды. Көрер көзге еңгезердеймін, бір жақ шекемнің шашына ақ кірген. Сондықтан шығар, өзімді үлкендерше ұстауға тырысатыным бар. Оны ел аңғара бермейді. Спенсер қария тағы да басын шайқап, мұрнымен әуреленді. Жүрегіңді май ішкендей кілкітетін жылымшы сөз. Естіген құлақты сарсытады. Бір сәт Спенсер қарттың өңі жаныңа жайлы сөз айтатын кезіндегідей жылып сала берді. Керіліп, жайғасып отырды. Бірақ менің үмітім ақталған жоқ. Тізесінің үстінде жатқан журналды мен жайғасқан кереуеттің үстіне лақтырып тастамақ болыпты. Кереует қол созым жерде еді, сонда да мүлт кетті. Орнымнан көтеріліп, жерге түскен журналды алуға тура келді. Сол сәт алды-артыма қарамай тұра қашпақ болдым. Қазір еңсеңді езетін уағыз басталатыны белгілі еді.
Мейлі ғой, айта берсін ақылын, алайда дәрі сасыған бөлмеде, ұзын дамбал киген, халат оранған кәрі Спенсерден кеңес тыңдау нағыз азаптың өзі. Сол екі арада ол сөйлеп кетті. Даусы қатқыл естілді. Ал қаншасынан құладың? Мұндай қатты кереуетті көрсем көзім шықсын. Бойкүйезденіп отырып, ағылшын тілін жақсы тапсырғанымды, өйткені Беовульф пен " Лорд Рэндал, менің ұлымды" Хуттон мектебінде жүргенде-ақ оқығанымды ойлап үлгердім. Оның өзінде шығарма жазатын болған соң парақтағам. Спенсер мені тыңдауға құлықты емес-ті. Өзіне қаратып айтылған сөзге мән бермейтін әдеті бар. Жақсы түсінемін. Басқа лажыңыз жоқ, әрине. Айтқанын түсінгеніңе қарамастан әр сөзін ежіктеп қайталайтындар жыныңа тиеді. Шыдамым сарқылған секілденді. Ал қария егескендей: - Таза оқымағансың! Солай ма? Шыныңды айтшы, бала! Онда да қарияны ренжітіп алмайын деп күмілжіп айттым. Сенің, егер солай деуге келсе, емтихан жұмысың ана сөредегі дәптерлердің үстінде тұр, кәне, алып берші. Бұл нағыз қорлау еді, бірақ айтқанын істеуден басқа амалым жоқ-ты. Кереуетке қайта отырып жатып, осында келгеніме өкінгенім-ай. Шалмен қайдан ғана қоштаспақ болып едім?! Ол дәптерімді жиренішпен ұстады.
Не жазғаныңды тыңдағың келе ме? Ол оқи бастады. Ол шығыс жарты шарындағы ең үлкен құрлық болып табылады ". Осы сандырақты тыңдауға мәжбүрмін. Бұдан өткен қандай мүсәпірлік болуы мүмкін. Осы заманғы ғылым -египеттіктер бет әлпеті ғасырлар бойы сол қалпында сақталуы үшін мүрделерді бальзамдағанда қандай қоспаны пайдаланған? Аталған құпия жиырмасыншы ғасырдың ғылымын тұйыққа тіреп отыр". Ол оқуын тоқтатып, дәптерімді жанына қоя салды. Қаусаған шалда осыншама сұс бар деп кім ойлаған. Бірақ шалдың іркілетін түрі жоқ. Неге екенін, олар мені қызықтырмайды, сіз египеттіктер туралы тамылжыта әңгімелесеңіз де солай. Ал емтиханнан құлатсаңыз, оқасы жоқ, ағылшын тілінен басқасының бәрінен сүрінгем. Өзіңізді құрметтеуші - Холден Колфилд ". Маған әлдебір жақсылық жасағандай маңғаздана қарады. Мұнысын сірә да кешірмеспін. Құдай біледі, мен оған бұлай жасай алмас едім. Сол арнау сөзбен шалдың жүгін жеңілдетпек болғанымды, емтиханнан құлататынына қынжылмасын дегенімді сезсе ғой, шіркін. Ол дәптерімді кереуетке лақтырып тастамақ болып еді, тағы да мүлт кетті. Жерден алып, сөредегі" Атлантик мансен " кітабының үстіне қойдым. Ол, сірә сонысына әжептәуір қиналатын секілді. Соны сезгендіктен де сайрай жөнелдім.
Ақылсыз кемтар екенімді, оның орнында менің де нақ солай жасайтынымды, ұстаз болудың қасіретін елдің түсінбейтіндігін айтып желдей естім. Қысқасы қызыл сөзді судай сапырдым. Ең қызығы, сайрап отырғанда ойым мүлде басқа жақта еді. Ненің әсері екенін кім білсін, Нью-Йоркте тұрады екем деймін, көз алдымда Орталық саябақтың оңтүстік қақпасы жағындағы тоған. Ол қыста қата ма екен, егер қатса, үйректер қайтпек? Бәлкім жүк көлігі келіп, аңдар бағына жеткізетін шығар, әлде ұшып кете ме? Спенсер қарияға өтірікті жамыратып отырып, осындай көлденең ойға бөгу мен үшін түкке тұрмайды. Ұстазыңмен әңгімелескенде солай жасасаң, жүйкең тозбайды. Ол мені оқыс тоқтатты. Сөзіңнен күтпеген жерде жаңылыстыру қашанғы әдеті. Білгім келіп отырғаны. Халатының өңірін ашып қойғанда, оған жиіркенбей қарау мүмкін емес-ті, көзімді тайдырып әкеттім. Ол мұны сұстана әрі түршіктіре айтты. Кеткім келді, бары сол. Ол өзі ұзақ әңгіме, сэр. Тым күрделі жағдай. Оған не болып, не қойғанын айтқым келмеді. Шал бәрі бір ештеңе түсінбес еді. Тақиясына тар келетін хикая. Элктон-хиллдан мені шошытқан жағалай жалғандық болатын. Тұнып тұрған көзбояушылық.
Мәселен, директор Хаас мырзаны алайық. Дәл сондай алаяқты бұл өмірде кездестірген емеспін. Ол Термер қарттан судырлығы жағынан он есе асып түседі. Осы сайтан алғыр Хаастың демалыс күні келетін ата-аналармен есендескенде қалай иіліп-бүгілетінін көрсең құдды періште дерсің. Оларды сөйтіп құрдай жорғалап жүріп те алалайды ғой. Қарапайымдарына онша қайырыла қоймайды. Егер балалардың бірінің шешесі етженді болса немесе жұпыны киінсе, ал әкесінің костюмі өзіне қонбай тұрса, ескі үлгідегі аяқ киіммен жүрсе, әлгі Хаас екі саусағын ғана ұсынып, жорта жымиып өте шығады. Ал көзіне тәуір көрінгендеріне шыбындап, сәлем беріп, ұзақ шүйіркелеседі. Осындай екіжүзділікті суқаным сүймейді. Теріңе сыймайсың. Ақылыңнан адаса жаздайсың. Элктон-хиллдан безіп кеткің келеді. Осындай ойда отырып, Спенсер қарияның не сұрағанын аңдамай қалдым. Аздап қиналатын тәріздімін. Бәлкім бұл қоштасудың салмағын әлі сезіне қоймасам керек. Ол үшін маған уақыт қажет. Әзірге үйге сәрсенбіде оралғанда не күтіп тұрғаны көбірек мазалайды. Қайтесіз енді, осындай есуас болған соң. Ойлаймын әрине. Тек ұдайы емес, әредікте. Кеш болады бірақ. Бұл сөзі жайсыз тиді. Мен тап бір өліп қалғандай күңіренгені несі.
Оның ағынан жарылғанына иландым, қарияның маған жаны ашитыны анық еді. Бірақ мейірім - шуағы жүрегіме жеткен жоқ. Жақсылығыңыз құдайдан қайтсын. Кереуеттен ыршып тұрдым, мен бұл жерде енді өлім жазасымен қорқытса да қала алмайтын едім. Гимнастика залына барып заттарымды аламын, сөйтіп жүргенде уақыт дегеніңіз зымырап өтеді де шығады. Ол бетіме қарады да басын шайқады, жүзіне көлеңке үйірілді. Кенеттен қатты аяп кеттім, бірақ лаж қайсы, дәрі сасыған бөлмеде қашанғы отырмақпын. Кереуетке әредік әлденені лақтырғыштай берген, ескі халатқа оранған ұсқынсыз қарт зеріктіріп бітіріп еді. Әлі-ақ бәрі түзеледі. Қазір алаңғасар жастамын ғой. Бұл кезде бәрі жаңылысады. Шалдың күңкілі одан сайын зеріктірді. Айттым ғой әлгінде, мен үшін қабырғаңызды қайыстырмаңыз. Сөзім сенімді болсын деп иығына қолымды салдым. Спенсер ханым әзірлей қойсын. Мен жеткенше гимнастика залын жауып қойса... Рахмет сізге, сэр. Мың да бір рахмет. Қимас жандардай қол қысыстық. Артық сыпайылық әрине, соны біле тұра бойымды сағыныш кернеп бара жатты. Бөлменің есігін жауып, асханаға өткенімде соңымнан әлдене деп дауыстап еді, естігем жоқ. Бәлкім: - Жолың болсын!
Менің су жұқпас суайт екенімді білмейтін шығарсыздар. Жексұрын әдет, әрине. Аузыма не келсе, соны соғамын. Мәселен дүкенге бара жатырмын делік, егер " қайда бет алдың" -десе, " операға" - дей салу мен үшін түк те емес. Әлгінде Спенсерге айтқандарым да жалған. Гимнастика залына асыққаным да, онда затымды қалдырғаным да. Пэнсиде мен Оссенбергер атындағы корпустың жаңа жатақханасында тұрдым. Ересектер мен жасы кішілер осында орналастырылған. Мен кішілердің санатындамын, ал көршім -ересектер тобынан. Оссенбергер деген біреу баяғыда Пэнсиде білім алса керек. Оқу бітірген соң жерлеу бюросында жұмыс істеп, көп ақша тауыпты. Оның осындай бюроларын штаттың барлық жерінен кездестіресің, қызметі арзан, жаман айтпай - жақсы жоқ, әгәркім әке-шешең өле қалса, әрқайсы үшін бес доллар төле де, жерлей бер. Міне, осы Оссенбергер Пэнсиге қыруар қаржы бергендіктен, тұрған жайымыз соның атымен аталады. Жылдың алғашқы футбол ойынына ғаламат " Кадиллак" мініп келгені есімде, біздер тапсырыс бойынша оны стадиондағы орындарымыздан тік көтеріліп, уралап қарсы алдық. Келесі күні таңертең капеллада құлаш-құлаш сөз сөйледі. Әуелі елді баурап алу үшін күлкілі әңгімелерді жамыратты.
Бұдан соң құдайшыл бола қалды, қиындықтарға тап болғанда тәңірге жалбарынатынын айтып, бізге де сондай кеңес берді. Өзім онымен ашық-жарқын сөйлесемін, тіпті машина жүргізіп келе жатып та сырласа беремін ". Мен оған сенгем жоқ. Көз алдыма машинаның жылдамдығын азайтып, христиан елдің көбірек өлуін тілеп сұңқылдаған Оссенбергер келді. Сол екі арада оқыс оқиға болды. Оссенбергер өзінің іскерлігі және азаматтығы жайлы әңгімесін орталай бергенде алдыңғы қатарда отырған Эдди Марсалла кенет жел жіберіп қойды. Әрине, ыңғайсыз жағдай, шіркеуде жұрттың көзінше... Масқара ғой. Алайда ешкім күлген жоқ, Оссенбергер ештеңе естімеген кейіп танытты. Бірақ Термердің өңі бұзылып кетті, ызадан жарыла жаздаған, әйтсе де ауыз ашпады. Ал кешке бәрімізді жинап алған кезде тұлан тұтты. Діни уағыз кезінде әлгіндей сорақылық жасаған оқушының мектепте қала алмайтынын айтып зірк-зірк етті. Біз Марсаллдан Термердің көзінше қайталауды өтініп едік, ол міз бақпады. Спенсер қарттан соң өзімнің бөлмеме келіп бір рақаттандым. Ел футболда болғандықтан оңашамын, бу пеші де қызып-ақ тұр екен, бойым жылып жүре берді. Күртешемді, галстугімді шешіп, көйлегімнің түймесін ағыттым да таңертең Нью-Йорктен сатып алған қызыл қалпақты кидім.
Ол күн қағары ұзын аңшы қалпағы болатын. Метродан шыққан бетте спорт дүкенінің терезесінен көрдім де көңілім кетті. Дәл сол жерде құрал-жабдығымды жоғалтқам. Содан соң қолыма бұрын оқыған кітабымды алып креслоға отырдым. Бөлмеде осындай екі орындық бар, бірі менікі, екіншісі Уорд Стрэдлейтердікі. Екеуінің де қол қоятын тұғыршығы сынған. Кітапханашы сұрағанымды емес, жаңылып берген " Африканың нуы" қызық болып шықты. Исак Дайнсен деген жазыпты. Жалпы білімсіз болсам да, көп оқитыным рас. Сүйікті жазушым - Д.Б. Ағам Пэнсиге барар алдында, туған күнімде оның бір кітабын сыйға тартқан. Жинақта күлдіргі пьесалар, жол тәртібі ережесін жиі бұзатын қызға ғашық болған полиция жайлы әңгіме бар екен. Ол қызға қосыла алмайды, өйткені үйленген. Ал қыз жол апатына ұшырап дүниеден озады. Керемет әңгіме емес пе. Жалпы алғанда, маған әзілі бар кітаптар ұнайды. Кейде классикалық шығармаларды да оқитыным бар, мәселен " Отанына оралу" секілді. Соғыс жайлылар ман атыс-шабысқа толылар онша қызықтырмайды. Көңіліңнен шыққан кітапты жазған адаммен достаса алсаң ғой, телефон соғып сөйлессең. Мен Дайнсенмен немесе Ринг Ларднермен қуана-қуана әңгімелесер едім.
Д.Б.-дан оның бұ дүниеде жоқ екенін білдім. Ад " Адам құштарлығының азабын" жазған Сомерсет Моэммен шүйіркелесудің қажеті жоқ. Кітабы тартпай қойды. Одан арамызда жоқ Томас Харди көп артық. Сонымен қызыл қалпағымды киіп, креслоға жайғастым да " Африканың нуын" оқуға кірістім. Оны бұрын да оқығам, кейбір тұстарын қайта қарап шыққым келді. Үш-төрт параққа көз жүгіртіп үлгердім бе, жоқ па, жуынатын бөлменің есігі ашылды. Біздің қанатымызда әр екі бөлмеде жуынатын орын жалғыз, Экли күні-түні сонда шалпылдатады да жатады. Өзі үйкүшік, футбол ойындарына барып көрген емес, ертелі-кеш омалып отырғаны. Жұмбақ жан. Жоғары сыныпта, Пэнсиде оқығанына төрт жыл, елдің бәрі әкесінің атымен Экли дейді. Тіпті бөлмелесі Херб Гейл де есімін айтып көрген емес. Егер әлдеқалай үйлене қалса, әйелі де " Эклилеп" тұратын шығар. Өзі сырықтай, бойы алты фут төрт дюйм, бүкірейіп жүреді, тісін көрсең, жағалай шірік. Осында бірге тұрғалы тісін тазартқанын көргем жоқ. Тамақ ішкенде аузынан түкірігі шашырап, жүрегіңді айнытады. Бет-аузы толған безеу. Қысқасы, қай жағынан да жетісіп тұрған жоқ. Жексұрындығы және бар.
Экли өзім отырған креслоның ту сыртында тесіліп тұрған болуы керек, Стрэдлейтер жоқ па екен деп бөлменің ішін түгендеп шыққанына күмәнсізбін. Стрэдлейтерді жақтырмайтын. Ол барда төбе көрсеткен емес, тегінде Экли жұртты жағалай жек көреді. Жайлап басып жаныма келді. Даусы өмірден безген адамның үніндей жыланып шықты. Оқуды доғарсам, көр-жерді езіп мазаңды кетіреді. Ол бөлменің ішін сылбыр кезіп кетті, әр жерде жатқан заттарымды аударып-төңкеріп қарап жүр. Сонысымен-ақ жүйкеме тиіп бітті. Кітап оқытпау үшін жорта сұрап тұр. Экли Нью-Йоркте танысқан бойжеткенім Салли Хейстің фотосуретін айналдырып қарап тұр. Ол бұл суретке көрші болғалы мың мәрте тесілген шығар. Әр көрген сайын қасақана басқа жерге қояды. Неғып? Жоғалтқансың ғой? Қай жерден түсетінімізді білмей жүгіріп жүргенде айырылып қалдым. Жаныма жақындап еді, терезеден құйылған сәулені көлеңкеледі. Эклиден басқа біреу болса, жақтырмай отырғанымды біліп кетіп қалар еді. Ол міз бағатын емес. Білгім де келмейді. Отырсаң қайтеді Экли балақай, терезені көлегейлеп тастадың. Бұл жолы шамданғанын сездірген жоқ, тұрған орнынан да қозғалмады. Экли дегеніңіз, міне, дәл осындай қасақы. Өтінген сайын нойыстанады. Ол қолымдағы кітаптың мұқабасын қайырып қарады.
Әсіресе сенің кесіріңнен қайта-қайта оқып отырған мына тіркес. Өзінен құтыла алмай сабырымды сарыққанымды осы жолы түсінер-ақ деп едім, ол шімірікпеді. Бөлмені қайтадан кезіп, Стрэдлейтер екеуміздің заттарымызды шұқылауға кірісті. Осы түс төзімім таусылды, қолымдағы кітапты еденге тастай салдым. Экли бөлмеде жүргенде оқу мүмкін емес. Креслоға керіле қисайып, Эклидің бөлмені емін-еркін шарлағанына қарап жата бердім. Нью-Йоркке барып-қайтқан сапардан қатты шаршаппын, көзіме ұйқы тығылды. Ішім пысып не істерімді білмедім, қалпағымның күн қағарын көзіме түсіре киіп, ештеңені көрмеуге тырыстым. Эклиді шатыстырғым келді. Соқыр болуға айналған шығармын, - дедім үреймен. Анашым-ай, төңірегім тасқараңғыланып барады! Қолым жетер жерді соқыр адамша сипалай бердім. Әлсін-әлі жалбарынып қоямын. Анажаным! Қамқор қолыңды неге ұсынбайсың! Осы ақымақтығым өзіме ұнады, көңілім көтеріліп қалды. Экли ыза болған сайын рақаттандым. Ол не істерін білмей састы. Бірақ бұл қулығымнан да тез жалықтым. Қалпағымның күнқағарын желкеме қарата киіп, түзеліп отырдым. Ол тізерлікті кереуетке лақтырып жіберді де екінші креслоның қол сүйегішіне отыра кетті. Мұнысы да дені сау адамның ісі емес, әрине. Өсіп кеткен тырнағының кірін сіріңкенің шиімен тазартуға кірісті.
Қашанғы әдеті бұл Өне бойы кір-қожалақ болып жүріп тырнағымен әуреленеді де жүреді. Өзінше тазайым болғандағы түрі де. Ал екі көзі менің қалпағымда. Қалпағымды шешіп бетіне қарадым да қарауылға алғандай тесілдім. Қызбен кездеспек. Есінеп маужырай бастадым. Бөлменің іші ыстық, көзіме ұйқы тығылды. Мына мектепте біз не бұралқы итше бүрсең қағатынбыз, не ыстықтан мезі болатынбыз. Қинала-қинала әкеліп бердім. Сөйтемін деп өліп қала жаздадым. Шкаптың есігін ашқанда Стрэдлейтердің доп ұратын зілдей қолағашы басыма құлап, теңселіп кеттім. Эклидің ішек-сілесі қатты, жіңішке дауыспен шықылықтасын келіп. Мұндай жексұрынға керегі осы, өзінен басқалардың қасіреті оларды бақытқа бөлейді. Креслоға қайта жайғастым, ол тырнағын алуға кірісті. Қанша наразы болсам да, еденге түкіруін қоймады. Осындай да қырсықтар кездеседі бұл өмірде. Оны суқаны сүймесе де кіммен көңілдес екенін ылғи да білгісі келетін. Оның қажеті қанша саған? Мен ол малғұнды жек көремін. Тіптен де ұнатпаймын. Экли нағыз ханзада ғой дейді. Оны осылай түйремек болдым, асылы біреу-міреуді кекетіп-мұқатқым келіп-ақ тұрады. Сөйтсең сергіп қаласың. Өзі бар ғой... – Тырнағыңды еденге түсірме! Сонысына қарамай елдің бәрінен ақылдымын деп ойлайды.
Тырнағыңды үстелдің үстіне ал! Қайта-қайта қақсатпа! Бұл жолы дегеніме көнді. Ылғи да осылай. Айғасыз илікпейді. Бетіне қарадым да Стрэдлейтерді қасақана көтермеледім. Оның сені кекетіп-мұқатқысы келмейді, өзің үшін айтады. Ел қатарлы жинақы көрінсін дейді. Сен де лағып кеттің. Оныңды көрген емеспін. Шыны сол Бұл жолы зілсіз айттым. Тіпті оны аяйтын сияқты да едім. Салақтық дегенің де дерт қой. Сен оны жақсы білмейсің. Өзін көкке көтеруді ғана біледі. Меніңше Стрэдлейтердің жаны жомарт. Егер нені қалғаныңды білсе, сұратпай-ақ шешіп бере салады. Міне, қандай адам, Стрэдлейтер. Сенен ондай жомарттық шыға қоймас. Егер саған дәулет бітсе, барып тұрған... – Балақай деуіңді доғар! Әке болуға жараймын мен саған! Осы сәт оны атарға оғым жоқ еді. Үлкендігін бұлдайтын жерді тапқан екен. Мен одан қай жағынан да кем емеспін. Экли әлгі айтқанын тұлдана қайталады. Ол үнемі осылай асығып-аптығып жүреді. Таяла беріп, ұнамсыз әдетіне басып алақанымен бетімнен қағып өтті. Мүмкін барармын да. Дала қандай өзі, қар жауып тұрған сияқты ма?! Оның үсті қар еді.
Егер бір жаққа бармасаң, бір кешке былғары түсті күртешеңді бере тұршы. Күртешеңді бересің бе, әлде өзіңе керек пе? Мен өзімнің сұр күртешеме бояу жұқтырып алдым. Екеуміздің бойымыз бірдей, ол бірақ кең иықты, менен екі есе ауыр. Задында Стрэдлейтер ақкөңіл. Бірақ дәл қазір жорта жайдары болып тұр. Экли мұрнының астынан міңгірледі де қойды. Жауап қатқысы келмесе де үнсіз қала алмайтын әдетімен бірдеме деген болды. Содан соң маған бұрылып: - Кетейін, - деді. Ол кетті екен деп қынжылмақпын ба?! Стрэдлейтер пенжагы мен галстугін шешіп үлгеріпті. Оның сақалы тез өседі. Орамал мен ұстараны алып бөлмеден көйлексіз шығып кетті. Дене бітімі сұлу болғандықтан ол үнемі беліне дейін жалаңаштанып жүретін. Шынында да солай екені рас. Жалғыз ішім пысатын болған соң, соңынан ілестім, көр-жерді сөз қылып уақыт өткізгім келді. Жуынатын жерде бізден басқа адам жоқ, елдің бәрі футболда. Стрэдлейтер оншақты қолжуғыштың ортаңғысына жетіп тоқтады, мен қатарындағысына барып отырдым. Суық суды ашып - жауып, ермек тапқансыдым. Ол үнді әнін ысқырып қырынуға кірісті.
Онысы құлаққа түрпідей тиді, бұған оның ебі де жоқ-ты, сонысына қарамай қайдағы бір қиын әндерді таңдайды, мәселен үнді әуені немесе " Оныншы авенюдегі кісі өлімі" секілділерді. Стрэдлейтер де Экли тәрізді салақ, бірақ сыртынан қарағанда онысы біліне бермейді. Көрер көзге көрікті. Ал сіз оның сақал қырғышына қараңызшы, тот басқан әрі түк толып сатпақтанған, өйткені ешқашан тазартпайды. Сөйте тұра өзін-өзі баптауға шебер-ақ, жылтырап шыға келеді. Оның ойынша, дүниеде бұдан асқан көрікті жоқ. Мұнысы жосықсыз өрескелдік те емес, ол шынында да келісті. Бірақ, білесіздер ме, суретке түскенде ғана байқалатын құбылма сұлулық. Оның мектеп альбомындағы суретін көрген үлкендердің бәрі: - " Япыр-ай, мынау қай бала? Ал Пэнсиде одан әлдеқайда өнді балалар баршылық, алайда суретте Стрэдлейтердің қолына су құя алмай қалады. Бірінің мұрны сарайып, екіншісінің құлағы қалқиып дегендей. Суық суды ашып - жауып отыра бердім. Басымда өзіме айрықша ұнайтын теріс айналдыра киген қызыл қалпағым. Солай десем де құрақ ұша жөнелетін ойым жоқ-ты. Ол үнемі осылай өтінеді де жүреді. Кескінділердің жер тірегендей болып, маңайындағыларды жұмсауға дайын тұратын әдеттері бар.
Әпенділер емес пе олар. Неге сұрадың? Өтінемін. Мұнысы мазақ қылғаны ма?! Амалдың жоқтығынан өтініп тұрмын. Тапсырманы орындамасам, мені де құрыды дей бер. Қалай, келістік пе? Жауап беруге әдейі асықпадым. Мұндай иттерді осылай сарсытып қойған дұрыс. Еркін тақырып. Бөлме туралы жазсаң да мейлің. Оны олқысынсаң үйді немесе туған жеріңді суреттей бер, тек көркем болып шықсын. Ол есінеп, керіліп-созылды да ақыл-кеңес беруге көшті. Ана Хартселл сен екеуміздің бір бөлмеде тұратынымызды, ағылшыншаға жүйрік екеніңді біледі. Өзімнің жазбағанымды сезіп қойып жүрер. Кейбір жерде тыныс белгілерін қоймай кет. Суқаның сүймейтін шаруаны қолқалағаны аздай, үйіп-төгіп ақыл айтса, жының құрыса ма, жоқ па?! Көкмылжың Эклиден несі артық. Ол да аяқ астынан данышпан бола салады. Бірде екеуміз баскетбол ойынында қатар отыра қалдық. Сол жолы елге шеберлігімен белгілі Хови Койл керемет ойнады. Допты кез келген жерден, тіпті алаңның ортасынан торға доп түсіреді. Ел таңқалысып ду-ду. Ал Экли болса, Койлдың осы шеберлігі оның ерекше қабілеттілігінен емес екенін дәлелдемек болып кекісін келіп. Бар гәп Хови Койлдың бойы баскетболға лайықтығында ғана екен.
Бар ғой небір езбелер. Қол жуғыштан секіріп түстім де күлкі үшін билей жөнелдім, бой жазып алғым да келген. Биге шорқақ болсам да, тас еденде табаным тарсылдап делебем қозды. Кинодан көрген бір актерге ұқсағым келіп барымды салдым. Стрэдлейтер мені айнадан көріп таңданған секілді кейіп танытты да одан сайын елірдім. Шыр айналып аласұрдым. Оксфордқа жібермек. Ал би менің тағдырым. Стрэдлейтер қарқылдап қоя берді. Бұл да әзілді түсінеді екен-ау. Орнына кімді таңдау керек. Әрине мені. Губернатордың бақытсыз бейшара ұлын! Сірә қалпағымды енді ғана көрген ғой. Биді доғарып, қалпағымды қолыма алдым да айналдыра қарадым. Бір долларға. Ұнай ма? Стрэдлейтер басын изеді. Әншейін айта салған секілденді, көңілімді аулаған түрі ғой. Болмаса - жоқ. Фитцджеральдпен емес пе? Ол мегежінмен баяғыда қоштасқам. Шын айтамын. Мен оған кетәрі емеспін. Ойда жоқта Стрэдлейтер есалаңды алып соғып, мойнын қылғындыра бұрағым келді де оқтай атылдым. Тоқта! Ол мұндай қалжыңды ұнатпайтын. Мен өршелене түстім, сығымдап буындырып жатырмын. Маған қарағанда әлдеқайда қайратты еді. Алыса кете ме деп едім, сабыр сақтады, ұстарасын алып қайтадан қырынуға кірісті.
Мені Бэда Тоудың жолдас қызы күтеді. Ол сені білуші ме еді? Есімнен тана жаздадым. Құдайдай шындығым,. Бірақ сыр бермеуге тырыстым. Өткен жазда көрші болғанбыз. Алпамсадай доберман-пинчер иті барды. Сол ит арқылы танысты. Онысы біздің бауды ылғи бүлдіріп кететін. Қатты қобалжығандықтан жүрегім аузыма тығылды. Қай жерде күтеді сені? Қазір қайда оқиды екен, Брин-Морда ма? Сонда оқуға түспекші еді. Тағы бірде Шиплиге баруым да мүмкін деген. Қалай өзі, мен жайлы не айтты? Мен шыныменен абдырай бастадым. Әрі тұршы өзің. Джейн Галлахер, де! Хикая деп осыны айт. Стрэдлейтер шашын менің майыммен сылауға кірісті. Ол жақсы билейді, - дедім. Күн сайын екі сағат жаттығады, тіпті күннің шыжып кеткеніне де қарамайды. Толығып кетем бе деп қорқатын. Екеуміз ылғи дойбы ойнайтынбыз. Mi н e, жаңалық! Онысы өзіне қатты ұнайтын. Стрэдлейтер бұл жолы үнсіз қалды. Джейннің дойбыны қалай ойнайтыны оны қызықтырмаса керек. Ол кісіге де талай рет таяқ апарып бергем. Онша ойнай алмайтын. Стрэдлейтер мені естімейтін секілді, бұйра шашын бипаздаумен әлек. Ол әдетте шашын ұзақ сылап-сипайтын?
Бұл жолы да асығатын түрі көрінбейді. Қазіргі күйеуі маскүнем, - дедім. Джейннің айтуынша жазушы - сценарист көрінеді. Солай да шығар, кім болса да ішуден бас алмайтын көксоққанның тап өзі. Теңселіп отырып радиодан шытырман оқиғалы әңгімелерді тыңдаудан жалықпайды. Кейде үйдің ішінде жалаңаш жүгіріп жүреді, Джейннің бар екендігіне де қарамайды. Маскүнемнің Джейинің көзінше тыр жалаңаш жүгіретінін естігенде елең ете қалды. Сірә басына арам ой келген шығар. Стрэдлейтер бұл сөзімді құлағынан өткізіп жіберді. Табиғатынан арамза болғандықтан оны анайы әңгімелер көбірек қызықтыратын. Өзіме өзім келе алатын емеспін. Терезеге барып далаға көз салып едім, терлеген шыныдан ештеме көре алмадым. Көңілім құлазып тұрғаны, - дедім. Шыныменен ештеңеге зауқым жоқ-ты. Мұндайда кежегең кері тартады ғой. Құдай біледі, тап солай ойлағам. Қол жуғыштарды жағалап жүре бастадым. Мен туралы не деді? Мазаны алмашы өзің. Жақсы ма? Ол бөлмеге еніп кетті, мен Джейнді көзіме елестетіп соңынан ілестім. Стрэдлейтер галстугін бипаздап байлауға кірісті. Енді оны айнаның алдынан шығара алмайсың. Стрэдлейтердің осындай жақсы қасиеті бар. Бірдемені өтінсең, неге деп қазбалап жатпайды, өйткені оны ештеңе қызықтырмайды.
Егер оның орнында Экли болса тіміскіленіп, ішіңді түгел ақтарғанша қыр соңыңнан қалмас еді. Стрэдлейтер менің күртешемді киіп алды. Оны бар-жоғы бір-екі-ақ рет үстіме ілгем. Мойын орағышыңның астында. Темекіні алып күртешенің қалтасына сүңгітті. Әлденеге зығырданым қайнады, қалпағымды айналдырып киіп алдым. Уақыт табылса Нью-Йоркке баратын шығармыз. Ол он жарымға дейін сұраныпты. Жүйкем бұрынғыдан да жұқара түсті. Сен соны білесің бе, иттің күшігі. Егер бетіңе анықтап қараса, таңғы тоғыз жарымға дейін босанар еді. Сөйлеп жүріп сырт киімін киіп, кетуге ыңғайланды. Жазасың ғой? Сауалына тіке жауап бергем жоқ. Көңілім әлі құлазып тұр. Мен оған сенгем жоқ, Джейнге бір сөзімді де жеткізбейді. Ол кеткен соң бөлменің іші қаңырап қалды, креслода зеңіп отыра бердім. Джейннің Стрэдлейтермен кездесетіні есімнен шықпай берекемді кетірді. Бөлмелесімнің арсыз екенін ойлаған сайын жүйкем жұқарды. Кенеттен Экли жуынатын жерден шыға келіп, бөлмеге енді. Пэнсиде өткізген көп күндердің ішінде оның төбе көрсеткеніне алғаш рет қуандым. Мазасыз ойлардан арашалап қалды. Сол бетінде түскі асқа дейін отырды, қолы иегіндегі безеуін сығымдаудан, аузы қатар құрбыларын жамандаудан босаған жоқ.
IV Сенбі күні түсте бізге ылғи бифштекс беретін де, жарылқап тастағандай болатын. Мұндай мырзалықтың жымысқы себебі барды, жексенбі сайын балаларына әке-шешелері келеді, Термер шал зымиян емес пе, жақсы атты болып қалудың мүмкіндігін неге мүлт жіберсін. Содан соң Термер алғыс пен рахметтің астында қалады. Мейлі ғой, тек әлгі бифштекс дұрыс пісірілсе. Оған тісің батпайды, қосып беретін картобы да тәбетіңді тартпайды. Шайға " шикіл - сары Бетти" деп аталатын тәтті тоқаш қоюға тиіс болса, оны бірінші сыныптағылар мен үнемі тіміскіленіп жүретін Эклиден өзгелер түсінде де көрген емес. Түскі астан соң далаға шықтық, ауа райы ғажап екен, қар төгіліп жауып тұр, айнала кез жауын алады. Балалық па, шалалық па, қар атқылап мәз-мейрам болдық. Біраздан соң бұл да жалықтырды, балуандар командасындағы тамырым Мэл Броссар екеуміз автобуспен Эгерстаунға барып котлет жеп, кино көріп қайтуға ұйғардық. Үйде отыра бергіміз келмеді. Мэлге: - Экли бірге барса, қалай қарайсың? Ол Эклиді жақтырмайтын. Экли болса өзінше кергіді, Мал Броссардың баратынын білгенде тыжырына қалды.
Жарайды, сенің көңілің үшін барсам барайын, сәл тоса тұрыңдар, - деп сыздады. Рахметтің орнына тура осылай шіренді, ақымақтықта шек болсайшы. Экли ұзақ жиналды, терезені ашып қойып, жақтауға қонған қардан түйіншек жасадым. Сонадайда тұрған машинаны көздей бердім де райымнан тез қайттым, ол тап-таза болатын. Су айдайтын құрал да тап-тұйнақтай еді, кар лақтыруға дәтім жетпеді. Эгерстаунда сол күні көрсетілетін фильмді Броссар да, Экли де көрген болып шықты да котлет жеп алып, рулетка ойнадық. Сол тойғанымызбен мектепке оралдық. Қайтып келгенде сағат төрттің шамасы еді, Броссар бридж ойнай білетін адам іздеп кетті, Экли қашанғы әдетінше менің бөлмеме барып, кереуетіме сұлады. Жай жатпай ыңылдап әндетуге кірісті. Артынша өткен жазда сайраңдасқан қызы жайлы гөйітті. Ол туралы маған бұрын да талай әңгімелеген, айтқан сайын өзгертіп, түрлендіріп отырады. Бірде қызбен Бьюикте немере ағасының үйінде, бірде көп қабатты үйдің кіре берісінде танысқан болып шығады. Шындығында осының бәрі қып-қызыл өтірік, Эклиге қыз жолаушы ма еді. Құдай біледі ол әйел дегеннің не екенін осы күнге дейін білмейді.
Оның өз бетімен бөлмені босатпайтынын білген соң, Стрэдлейтер үшін шығарма жазуым керек екенін айтуға тура келді. Экли шұбатылып жүріп зорға кетті-ау. Киімімді ауыстырып жеңілдедім де шығармаға кірістім. Сорыма қарай, Стрэдлейтер айтқандай, қандай үй туралы көркем жазуға болатынын білмей сенделдім. Сондай да кеңес болады екен, жалпы үй, бөлме сияқтыларды суреттеуге бейімім жоқ. Ойланып отырдым да інім Аллидің бейсбол қолғабын сипаттай бастадым. Ол өте әдемі-тін, себебі сыртына, ішкі жағына қара сиямен өлеңдер жазып тастаған. Ойын алаңында допсыз тұрғанда оқып, уақыт өткізу үшін бос жердің бәріне шимайлай беріпті. Сол інім бүгінде өмірде жоқ, 1946 жылы 18 шілдеде ақ қан ауруынан көз жұмды. Менен екі жас кіші еді, бірақ әлдеқайда ақылды болатын. Иә, керемет ақылды еді. Ұстаздарынан сыныптарында осындай зерек бала оқитынын мақтан ететіндері жайлы хаттар келіп жататын. Алли жақсы оқушы ғана емес, шаңырағымыздағы асылымыз да еді. Барлық жағынан келісті сондай жанды енді кездестірмеспін де. Үстінен түйе жүріп өтсе де сабырын сақтайтын, ашу-ыза деген оған мүлде жат. Тегінде шикілсарылар қызба келеді деген сөз қате, егер рас болса, Алли нағыз дызылдақтың өзіне айналар еді.
Гольфті мен де ойнағам, он жасымнан бастап айналыстым. Алли ылғи жанымнан табылушы еді. Шарбақтың сыртына сүйеген велосипедіне мінген күйі менің допты қалай соққанымды тамашалайтын да отыратын. Өз ойына өзі күліп, кенеттен қарқылдап қоя беретін әдеті де барды. Алли дүние салған күні гаражға түнедім, қайғырғаннан ба, оның терезелерін күл-талқан еттім. Әке-шешем есі ауысқан шығар деп үрейленді ме, жүйке ауруы дәрігеріне көрсетпек болды. Енді қайтсын, терезе біткенді жалаң қолыммен сындырып, машинаның әйнегін де күйретпек болсам. Сол жазда біздің үйде пикап көлігі бар-ды, терезесі мұндай мықты деп кім ойлаған, ұрғылай - ұрғылай қолым сына жаздады. Мұным әрине ессіздік, бірақ не істеп, не қойғанымды айыра алатын халде емес едім, Алли ғажап еді ғой. Содан бері қолым әредік ауырады, әсіресе жауынды күндері. Саусақтарымды қатты жұма алмаймын, әрине бұл Аллидің қайғысымен салыстырғанда немене тәйірі. Хирург немесе скрипкашы болайын деп жүргем жоқ, қолым қысылмаса, оған қайғыратын адам мен емес. Срэдлейтерге арналған шығармамда осының бәрін жаздым. Бәрі Аллидің бейсбол қолғабынан басталды, ол шабаданымның ішінен шықты. Қолыма алдым да сонда жазылған өлеңдерді түгел көшіріп шықтым.
Әрине, Аллидің атын өзгертуге тура келді, онда да Стрэдлейтердің емес, менің інім екенін ешкім білмеуі үшін. Бір жағынан Алли туралы жазу өзіме ұнады, Стрэдлейтердің ескі машинкасын тықылдатып сағаттан астам отырдым, ол қайта-қайта шайнасып қала берді. Өз машинкамды біреу сұрап алғанды. Шығарманы он бір жарымда аяқтадым. Шаршағанымды сезген жоқпын. Терезеден қарап едім, күн ашық екен, алыстан мотордың гүрілі естілді. Көрші бөлмеле Экли қорылға басып жатыр. VI Кейде есіңнен танғандай жұмбақ сәттер болады, бәрін ұмытасың. Олай ойлап, бұлай ойлап, Джейнмен кездесуге кеткен Стрэдлейтердің қашан келгенін есіме түсіре алмай-ақ қойдым. Кіре берістен оның аяқ дыбысы естілген кезде өзімнің қайда болғаным да беймәлім. Бәлкім терезенің алдында сыртқа қарап тұрған шығармын Осының бәрі қатты қобалжығандықтан, сондай сәттерде ішім ауырып, мазам кете бастайды. Баяғыдан солай. Ал қобалжитын себебім жоқ емес, Стрэдлейтердің қыздармен қалай сөйлесіп, қалай алдап-арбайтынын жақсы білетіндіктен де берекем қашқан. Стрэдлэйтер бөлмеге кірді де, дала суық екенін айтып күңкілдеді. Зым-зия. Мүрдеханаға кіріп келген дейсің, - деді содан соң. Жауап бергім келмеді.
Ол егер нақұрыс болмаса, сенбі күні кешке қарай балалардың көбі үйлеріне кететінін, білер еді ғой. Өзі асықпай шешінуге кірісті, Джейн туралы ауыз ашпайды. Күртешемді бергенім үшін рахмет айтып, шкапқа іліп қойды. Галстугін ағытып жатып, шығарма дайын ба деп сұрады. Қолына алды да оқи бастады. Жалаңаш қарнын сипап маңғазданып тұр. Аяқ астынан осылай кісімси қалатыны бар. Түкке тұрмайтын қолғап жайлы жазғаның не? Ыза болғаны соншалық, қалш-қалш етеді. Мектептен қуып шыққаны да сондықтан. Адам сияғың жоқ, Холден! Әкел өзіме! Қағазды умаждап - умаждап қоқыс жәшігіне лақтырып жібердім. Кереуетке сылқ құлап, үнсіз жата бердім. Бұдан әрі оның да үні өшті. Темекі тартып едім, сәл де болса тынышталған секілдендім. Негізінде бөлмеде шылым шегуге рұқсат жоқ, бүгін кім байқай қояр дейсің, жатақхана босап қалған. Стрэдлейтер Джейн жайлы жақ ашатын емес. Ақыры шыдамым таусылып өзім сұрадым. Джейн сенің кесіріңнен сөз естіп жүрмесін?! Егер сөз естісе өзінен көрсін. Дені сау адам сенбі күні он жарымға дейін сұрана ма екен? Оған бұрынғыдан да қаным қайнады.
Қыз он жарымға дейін ғана сұранса, қайдан барасың?! Ол маған аңтарыла қарады. Сен кететін мектебіңнен кеттің, ал маған мұнда әлі талай уақыт сенделуге тура келеді. Кесірің тиіп жүрер. Қолымды бір сілтедім, көкала түтінді одан сайын будақтаттым. Ол басқа амалы жоқтай аяғының тырнағын алуға кірісті. Жиіркеніп теріс айналдым. Биге шыққан тастарды соңғы қатарға тізіп қоятын әдетінен жаңылмап па? Сен не, екеуміз дойбы ойнады дейсің бе?! Қыз есіме түскен сайын өрекпіп, теріме сыймай кеттім. Даусым дірілдемесе екен әйтеуір. Әлдебір сезіктен жүрегім алып ұшады. Ол орнынан тұрды да, жаныма келіп иығымнан жұлқыды. Алысып ойнағысы келген түрі шығар. Машинаның ішінде отырдық та қойдық. Ол мені тағы да жұлқылай бастады. Эд Бэнк біздің баскетбол бапкеріміз, Стрэдлейтерді жақсы көреді, мектеп командасында орталық шабуылшыға айналған, тәп-тәуір ойнайтын шәкіртінен машинасын аямайтын. Мұғалімдердің оқушыларға көлік беруге тыйым салынғанына қарамастан солай істейді. Стрэдлейтер мені жұлқылауын қоймады. Қолында жүрген тіс мәуітін аузына тістеп алды да өзінен-өзі құтырды. Тіліңді күрмеп тастаса ғой! Бұдан арғысы бұлыңғыр. Орнымнан ұшып тұрдым да, бар күшіммен соғып өттім.
Аузындағы мәуітті көмейіне қадай салайын деп едім, мүлт кетіп, қолым құлақ шекесіне сарт етті. Сол сәт еденге құлап түстім. Ызадан қып-қызыл болып кеткен Стрэдлейтер кеудеме қонып алып күркірейді. Тізесін кеудеме тіреп, зілдей салмағымен езіп барады. Қолымды қайырып, тыпыр еткізетін емес. Денің сау ма, өзіңнің! Ол төне түсті. Түгін қалдырмай балағаттай бердім, балағаттай бердім. Тас керең ашудан не айтып, не қойғаным белгісіз. Сірә, қыз атаулының бәрін қорлауға құштар жауыз деген шығармын. Арсыздығын бетіне басқан болармын. Ең соңында қатыгез дүлей деп айғайлағаным ғана есімде. Бұл оның шамына тиетін сөз еді. Дүлейлерді өз атымен атасаң ыршып түседі ғой. Қысқарт дедім ғой. Оның жынданғаны ширықтыра түсті. Әкет, шырақ тізеңді менен! Менен жауап болмаған соң, қайталап сұрады. Ол үстімнен тұрды, тізесі кеудеме батып кетіпті, көкірегім ауратынын сездім. Қаным қайтадан басыма шапты. Шала есті нақұрыс! Иттің күшігі! Ол қалшылдап қоя берді, мыртық саусағын безеп зірк-зірк етті. Аузыңды жаппасаң өз обалың өзіңе! Дүлей біткеннің соры осы, адаммен адамша сөйлесе алмайды. Шетінен топас өйткені.
Стрэдлейтер шірене соқты, еденге сұлап түскенімді білем, есімнен тандым ба, жоқ па, айырғысыз. Мұрнымнан қан аққан тәрізді. Көзімді ашқанда, бетіме қарап төніп тұрған Срэдлейтерді көрдім, қолында орамал. Даусы бәсеңдеп қалыпты, қатты еденге құлап түскенде басы жарылды деп қорқып кетсе керек. Ал мен солай болмағанына өкіндім, мына дүлей біраз апалақтар еді. Мен еденде сұлаған күйі оны қайтадан балағаттай бастадым. Ашуымды тарқата алмай, тілімді қадаған үстіне қададым. Әуелі өзіңді жөндеп ал! Мұным ақымақтық болса да, тежеле алмай аласұрдым. Қол жуғышқа бара жатқанда жатақхана қарауылшысының кемпірі миссис Шмит кезігіп қалып, сілікпесін шығарса ғой өзінің. Жетпістегі шатақ кемпір не болса соған күйіп-пісетін. Стрэдлейтер дүлей кеткенше еденде отырдым да қойдым. Бөлмеден шыққан соң ғана көтеріліп, қалпағымды іздедім, ол таптырмай әлек қылды. Кереуеттің астына домалап кетіпті. Сылбырап барып айнаға қарадым да қаздиып тұрып қалдым. Мұрнымнан аққан қан шалбарыма да жұққан. Әуелі қорқып кеттім, содан кейін етім үйренейін деді. Түрім нағыз қарақшынікі. Таяқ жедім. Қауқарсыз болармын тегі. Шындығына келсек, жұдырықтасуға жүрегім дауаламайды. Экли осының бәрінен хабарсыз ба екен?
Жуынуға бара жатып бөлмесіне бұрылдым. VII Экли төсегінде сұлап жатыр, ояу екенін ішім сезді. Қараңғыда әлдекімнің аяқ киіміне сүрініп, құлап түсе жаздадым. Экли басын көтерді, бетіне безеуге қарсы қолданатын аппақ дәрі жағып тастапты, қаракөлеңкеде елес секілденді. Неге төбелесіп жүрсіңдер? Қосқыш тура қолыңның астында. Шам жағылғанда Экли қолымен көзін көлегейледі. Бұл бөлмеде ешқашан орындық болған емес, оны қайда құртатыны белгісіз. Ол бұл ойынды өлгенше жақсы көретін. Сонымен ойнаймыз ба, жоқ па? Сағат неше екенін білесің бе? Ал менің ертең таңсәріде тұруым керек, шіркеуге барамын. Екі персоққан онсыз да ұйқы берген жоқсыңдар. Айтшы өзің, не жетпей жүр сендерге? Оған сырымды ақтармайтынмын, бұл Стрэдлейтерден де өткен дүлей. Мен сенбі сайын үйіне кететін Элдың келмейтінін анық білетінмін. Бұл енді осылай миыңды су қылады. Ылғи да демалыс күні кешке оралатынын бес саусағыңдай білесің ғой. Асылында басқа біреудің төсегіне ұйықтамайды. Әдептісін қарай гөр. Қолымды соза еңкейіп, иығынан мысқылмен қағып-қағып қойдым. Білесің бе соны өзің? Біреудің төсегіне сұлай салу ыңғайсыз емес деп айтшы кәне. Жігітсің сен! Кемеңгер балақайым, міне қандайсың!
Алда-жалда темекің жоқ па? Сен онан да неге төбелескендеріңді айтшы. Орнымнан тұрдым да терезенің алдына бардым, жұмбақ сағыныш баурап алып бара жатты. Ештеңе де ойламай, өзімен-өзі қалғым келді. Бұл енді бір қадалса, қыр соңыңнан қалмайды. Мен не жазыппын? Стрэдлейтер сені жексұрынның өзі деді. Мұндай иттікке қалай төзесің?! Ол орнынан атып тұрды. Тура солай деді. Эклидің өңі бұзылып кетті. Тағы бірдеме бүлдірермін деп, сабасына түсірдім. Кереуетке жатқанда әлгі беймәлім сағыныш жүрегімді сыздатты, тыншыға алар емеспін. Сайрай бермей шамды өшір. Мен қозғала қойғам жоқ. Бөгде біреудің төсегінде жатып Джейн жайлы, бүгін басымнан өткен-кеткен оқиғалар туралы ойладым. Джейннің Стрэдлейтермен бірге жуан бөксе Эд Бэнктің машинасында отырғанын көзіме елестетсем аласұрамын, терезеден қарғып кеткім келеді. Егер Стрэдлейтердің қандай арсыз екенін білсеңдер ғой. Ал мен оны жатқа білемін. Пэнсиде қыздарды қалай қатырғандарын айтып, өтірік мақтанатындар жыртылып айырылады. Стрэдлейтер болса, қолына түскенді құр жіберген емес. Ол абыройын айрандай төккен екі қызбен өзім де көңіл көтергем. Стрэдлейтер хақында айтқандары құлағымның түбінде әлі ызыңдап тұр. Өмірбаяныңды айтшы, Экли балақай, аузымның суы құрып тыңдайын.
Ерте тұрамын дедім ғой. Айтқанын істедім де Элдың төсегіне қайта жаттым. Бөлмеге қожа болғандағы түрі бұл. Өзің мен осында мәңгі қалатындай мазаландың ғой. Кетемін, қонақжай екеніңді көрдім, сол да жетеді маған. Экли сәлден соң қорылға басты. Джейн мен Стрэдлейтердің машинада оңаша отырғанын көз алдыма елестетпеуге тырыстым. Бірақ ол қолымнан келмеді. Стрэдлейтердің қыздарды сары сайтандай айналдыратынын білмесемші. Ол нағыз ібілістің өзі. Бірде екеуміз Эдтің машинасында қыздармен болғанбыз. Стрэдлейтер өзінің " сұлуымен" артқы орындыққа жайғасты. Сондағы сайқалдығын көрсең, даусы сыбызғыдай сызылып, айналасын майдай ерітіп ала жөнелді, құдды періштенің өзі. Қыз, әлсін-әлі: - " Қойыңызшы! Ыңғайсыз ғой. Қажеті жоқ! Бикештердің ондай сыпайы қарсылығына көне қоятын Стрэдлейтер ме, сұғына түседі, лебізіне қарап президент Линкольн сөйлеп отыр екен деп қаласың, сондай таза, адал. Бір сәтте олар тып-тыныш болды. Стрэдлейтер дегеніне жетті ме, жоқ па, білмеймін, әйтеуір оның әлгі сиқырлығы тегін аяқталмаса керек-ті. Қараңғыда осының бірін де ойламауға тырыстым, бір кезде бөлмесіне оралған Стрэдлейтердің аяқ дыбысы естілді. Көр-жерін жинастырып жүр. Әне терезені ашты, таза ауа жұтпақ қой.
Шамды сөндіргенін де сезіп жатырмын. Менің бөлмеде бар-жоғымда шаруасы болмағаны-ау дедім. Дала да үйдің ішіндегідей зеңіп тұрған шығар. Жалғыздық жанымды жегідей жей бастады. Эклиді оятпақ болдым. Экли оянбады. Ол бұл жолы да селт еткен жоқ. Үшінші рет дауыстағанда ғана қозғалды. Жылан шағып алды ма? Білесің бе, монастырьға қайтсем қабылдайды? Католик болуым міндетті ме? Монастырьға дәл қазір баратын ойым жоқ. Жолым болмайтын сорлымын ғой, оның қайдағы бір көксоққанына тап келермін. Кілең дүлейлердің ортасына түссем, оңдырмас. Аузымды жия бергенімде, Экли шоқ басқандай ыршып тұрды. Оңдырмаймын! Сабыр! Эдтың төсегінен тұрып есікке беттедім. Мына қапырық бөлмеде бұдан ары қалғым келмеді. Жүре бердім де Эклидің жанына барып қасақана қолын салтанатпен қыстым. Ол қолын жұлып алды. Саған нағыз ханзадалығың үшін алғыс сезімімді білдірейін деп едім. Сен азаматсың, Экли балақай. Білсең ғой, қандай тамаша жан екеніңді! Көлгірси түс! Түбіңе осы сайқымазақтығың жетеді, әлі! Есікті тарс еткізіп, кіре беріске шықтым. Мұнда да тым-тырыс, елдің көбі үйлеріне кеткен, қалғандары ұйқыда.
Гели мен Гофманның бөлмесінің алдында " Холиное" тіс пастасының бос қорабы жатыр, соны аяғымның ұшымен секірте аунатып ұзай бердім. Бір сәт төмен түсіп Мэл Броссарға соққым келді де тез айныдым. Дәл осы қазір Пэнсиден көзімді жоғалтқаным жөн. Сәрсенбіге дейін сарылуға болмайды, мұнда қас қағым да қала алмаймын, зерігіп өлемін. Алды-артыма қарамай зытамын да, Нью-Йорктегі қонақ үйлердің бірінен бөлме жалдаймын, әрине арзанын. Сөйтем де сәрсенбіге дейін дем алып, үйге түк болмағандай жетіп барамын. Оған дейін көңілім де көтерілер. Термердің мектептен шығарылғаным жайлы хаты әке-шешемнің қолына менен бұрын тисе, тіпті жақсы. Бұл жайсыз хабар өзіммен бірге жетсе, шешемнің жағдайы белгілі, айғайға басады. Жүйкем әбден тозған мен үшін оның қажеті жоқ. Дәлізде келе жатып: - Хат мен жоқта барса екен! Сонымен кетуге әбден бекіндім. Бөлмеме келіп шамды жақтым да, заттарымды жинастырдым. Стрэдлейтер оянған жоқ, шылым шегіп, буынып-түйініп болғанша тырс етпеді. Осы жерде көңілім тағы құлазыды, су жаңа конькиді шабаданға салып жатқанда мұңға бөктім. Оны шешем маған таяуда салып жіберген.
Көз алдыма байғұс анамның спорт дүкеніне қалай барғаны, конькидің бағасын түсіру үшін сатушыны сұрақтың астына алғаны елестеді. Ал мен мектептен тағы шығып қалдым. Ыңғайсыз болды мүлде. Дүние мүлкім түгелденді де ақшамды санап шықтым, жетерлік екен. Өткен аптада әжемнен келген. Ол кісі менен қаржы аямайды, өзі аздап алжасқандау. Енді қалай, жасы жүзге жетсе. Таза ұмытшақ, жыл ішінде туған күніңе деп төрт рет ақша салып жібереді. Дәліздің түпкіргі жағындағы бөлмеде тұратын Фредерик Удрофты оятуға тура келді. Ол жазу машинкамды сұрап алған. Бәлкім сатып аларсың. Ол мұндай ойы жоқ екенін айтты да артынан келісті. Тоқсан доллардың дүниесін он екі долларға түсірді. Буынтақ-түйіншегімді арқалап дәліздің шыға берісіне жеттім де ырқымнан тыс іркілдім. Соңыма ақырғы рет қарағанымда көзіме жас үйірілді. Неге екенін құдай білсін. Бірақ есімді тез жинадым. Аңшы қалпағымды теріс айналдыра кидім де, бар даусыммен айғай салдым. Жатақханадағы сүмелектердің бәрін дүрліктіргеніме күмәнім қалған жоқ. Соған риза болып, баспалдақтан төмен қарай жүгіре жөнелдім. Әлде бір есалаң аяқ астына жаңғақтың қабығын тастапты, тайып жығыла жаздап зорға оңалдым.
VIII Такси шақыруға кеш еді, стансаға жаяу баруға тура келді. Бағыма қарай ол алыс емес-ті, бірақ түн керемет суық болатын, қол жүгім тілерсегімді соғып жүрісімді өндірмеді. Ал ауа ғажап еді, көкірегіңді шайдай ашады. Өкініштісі - Стрэдлейтердің жұдырығы тиіп жарақаттанған мұрным мен жоғарғы ернім сары аязда удай ашып мазамды кетірді. Қалпағымның құлақшасын баса киіп алғам, жападан жалғызбын. Бәлкім өмірімде бірінше рет жолым болған шығар, вокзалға жеткен сәтте керек көлігім келді, суықта ұзақ күтсем не істер едім. Пойызда, әсіресе түнде жүрудің жақсы жақтары бар, дала қараңғы, ал іште жарық, вагондарды аралап кофе, сэндвич пен журнал таратады. Әдетте мен кепкен шошқа еті бар сэндвич пен төрт-бес журнал аламын. Түнде вагонда келе жатып журналдардағы түкке тұрғысыз әңгімелерді де зерікпей оқисың. Мәселен, әлгі беті төрт бұрышты, Дэвид есімді содырлар мен әдетте Линда не Марсия аталатын, сол жігітсымақтардың сиықсыз трубкаларын тұтатып жатып бұраң қағатын әсіре сұлулар жайлы балдыр-батпақты да парақтап шығуға төзімің жетеді. Әзірге ештеңеге көңілім соқпады, аңшы қалпағымды қалтама сүңгіте салып отыра бердім. Трентонға аялдағанымызда мінген бір әйел менің қасыма келіп жайғасты.
Вагонда орын көп болса да сөйтті, сірә түнде жалғыз отыруға қорқақтаған шығар. Сөмкесі қолапайсыз үлкен екен, онысын ел жүретін жерге қойды, кондуктор, әлде басқа біреу сүрініп жығылады-ау деген ой қаперіне кірмейтін секілді. Сірә тойдан. Сірә тойдан немесе қонақтан келе жатқан болуы керек, көйлегіне орхидей гүлінің жапырақтары жабысқан. Жасы қырық, әрі кетсе қырық бестің шамасында, сөйтсе де өте әдемі. Ал менің әйел көрсем есім шығып кетеді. Рас айтам. Бұл көрсеқызарлығымнан емес, тегі әсершілдігімнен. Әйелдің көзі жоғарыдағы торда жатқан чемоданымда. Шабаданда мектептің талғамсыз жасалған жапсырмаларының бірі түсіп қалмай әлі жүр. Даусы сыңғырлап тұр, жаныңа майдай жағады. Мұндай нәзік үн телефонда тіпті өсем естіледі. Сіз бәлкім менің ұлым Эрнест Моррды білетін боларсыз, - деп қуанып қалды әйел - Ол да Пэнсиде оқиды. Эрнест - мектептегі басбұзар сұмырайдың тап өзі. Жуынып болған соң дәлізбен келе жатып кездескеннің бәрін құлаштай орамалымен сарт-сұрт соққылайды. Ылғи да солай. Жорта қуану емес, шынымен мәз болды. Өзі сірә табиғатынан мейірбан секілді. Аты-жөніңіз қалай еді? Қалай дейін?! Жұмақ емес әрине.
Басқа мектептерден кем деп және айта алмаймын. Білімдар, иманжүзді мұғалімдер баршылық. Елгезек қой Эрнест. Әйел қолғабын шешті, саусағындағы жүзігі көз жауын алады. Жүзін бір нәзік сұлулық нұрландыра жөнелді. Қандай сүйкімді еді осы сәтте. Елдің бәрі неге осылай жымия алмайды екен?! Ол маған кісікиік болып көрінеді. Тұрғыластарынан гөрі ересек пе қалай?! Өмірге салқынқандылықпен қарайды. Үлбіреп тұрған адамды тапқан екен! Дәретхана сезімтал шығар одан. Әйелдің жүзіне анықтап қарадым, ұлының қандай екенін көрмейтіндей саяз емес сияқты. Бірақ ана атаулы перзенті жайлы жаман ойлай алмайды ғой. Шешенің бәрі солай, бала десе ақылынан адасып қалады. Жексұрын Моррдың анасы қайдан ерекше болсын. Ал өзі маған ұнады. Ғажап әйел. Ол жан-жағына бажайлап қарады. Әйелдің әр қимылы нәзік әрі сүйкімді еді, темекіні де бір түрлі әдемі ұстайды. Бетіме үрке қарап қалыпты. Қорқып кеттім ғой тегі! Қол орамалымды алып сүрткіштеп жатырмын. Аты-жөнімді Рудольф Шмит дегенім де тым өрескелдік болды. Мұндай сүйкімді адамның алдында жалған сөйлегенім ұят, көңілін көтергім келді. Рас, кейбір мінезі ұнай қойған жоқ, өзімен-өзі үнсіз жүреді де қояды.
Әйтеуір жай әшейін көптің бірі емес, ерекше жан, сондықтан да бірден ашыла салмайды, сынынан өткендерге ғана сенім артады. Байғұс миссис Морр балқып тыңдады, жүзі алаулап барады. Ана жарықтық дегеніңіз, міне осындай. Баласы жайлы жылы сөз естісе, ғайыптан бір-ақ шығады. Мені енді тоқтату қиын еді. Әйел басын шайқады. Өтірігім өзіме бағынбай бара жатты. Неге дейсіз ғой, Эрнидің өзі кінәлі, кандидатурасын алып тастады. Міне, ол осындай сырбаз, жан-тәнімен қарапайым. Әйелге тебіренген адам секілді өзімше алабұртып қарадым. Бұл - оның басты кемшілігі. Осыншалық сыпайы, соншалық қарапайым болу ақылға сыймайды. Сіз оған бұл жайында ескертуіңіз керек. Вагонға кондуктор кірді де, миссис Моррдың қасына тоқтады, билет тексерілгенше өтірігімді тоқтатуға тура келгеніне қуандым. Жалған айтсам ешкімнің жанын жаралап жатқан жоқпын ғой, миссис Моррға майдай жақты, ол үшін күнә арқаламайтыным анық. Ал Энри нағыз дүлейдің өзі, мұндай жексұрындар, су орамалмен елді аямай соғатын дойырлар бала кезінде қандай ит болса, есейгенде сол қабаған күйінде қалады. Тек енді ол шешесінің көзіне періште болып көрінеді де тұрады.
Өзім тамылжыта суреттеген сыпайы, өлгенше қарапайым, сынып жетекшілігінен кандидатурасын алып тастайтын сырбаз періште. Жүріңіз. Өзіне тән биязылықпен сыпайылап айтты. Бірақ менің бойым ұзын әрі шашыма ақ кірген, сондықтан ересек болып көрінемін. Кәне, жүріңіз, шөлдеп қалған шығарсыз. Енді байқадым, әңгімемен талай уақыт өтіп кетіпті. Бұл қолайсыз сөз еді, бірақ мендей суайтқа сылтау дегеніңіз не тәйірі. Маған операция жасамақ. Болар-болмас бірдеңе, бас-аяғы екі-ақ минутта күліп-ойнап шыға келем. Соны айттым да қалтамнан жол кестесін алып оқуға кірістім, өтіріктен жалыққаным сонша, аузымды ашқым келмеді. Әйел де үнсіз қалған, түсетін аялдамасына жеткенше " Бог" журналын парақтаумен болды. Біз Массачусетстеті Глостерде тұрамыз. Үйлері теңіздің жағасында екенін, теннис кортында бой сергітіп, жақсы демалуға болатынын да баяндап үлгерді. Мен, әрине үсті-үстіне рахмет айтып, тағы бір өтірікті жамырата салдым. Әжемді көз алдыма елестеттім де күлкім келді. Үйден шыға алмайтын тоқсандағы адам Оңтүстік Американы түсінде де көрмес. Ал Эрнестке ақы берсе барар ма екем, теңізі де, теннисі де өзіне. Пенсильван вокзалынан түсісімен салып ұрып телефон будкасына бардым. Әйтеуір біреумен сөйлескім келді.
Бірақ кіммен, оны өзім де білмеймін. Ағам Д.Б.. Голливудта, қарындасым Фиби ерте жататын, қазір қалың ұйқыда. Ол әрине маған ояттың деп ренжімес, бірақ телефонға әке-шешемнің бірі келсе, қиын. Ойлап-ойлап Джейн Галлахердің шешесіне хабарласпақ болдым, қыздың демалысы қашан басталатынын сұрамақпын, бірақ тым кеш еді. Сөйтіп дал болып тұрғанда соңғы күндері танысқан қызым Салли Хайс есіме түсті. Жақында көл-көсір хат жазып, демалысқа шыққанын хабарлаған, Сочельникке келіп жаңа жыл шыршасын құруға көмектесуімді өтініпті. Телефон тұтқасын көтере бердім де тастай салдым, шешесі біздің үймен аралас-құралас екені ойыма оралды. Қазір хабарлассам: - Холден Нью-Йоркте жүр, - деп ата-анамды дүрліктіретіні анық, ол өзі сөзшең, сумаңдаған әйел Мені жақтырмайтыны және бар, алдына мақсат қоя алмайтын бассыз - баусыз біреу деп есептейді. Әрі тұрып, бері тұрып Хуттон мектебінде бірге оқыған Карл Льюске қоңырау шалмақ болдым да, оның ешкімді ұнатпай тыжырынып жүретінін ойлап, райымнан қайттым. Тамыр-таныс іздеуім осымен тәмамдалды. Сәлден соң такси аялдамасында тұрдым. Бұл жаңғалақтықты қойсайшы, бірер күн мейманханада уақыт өткізбек болғанымды ұмытып, такси жүргізушіге үйдің адресін беріппін. Ұзап барып қайта қайырылуын өтіндім.
Ол су жұқпастың тап өзі екен. Әрине жол ақы есептегіштің дөңгелене беруі үшін солай деп отыр. Бірақ лаж қайсы. Сол сәт, құданың құдіретімен, ойламасам да көкейімде жүретін бір жай есіме сап ете түсті. Мүмкін білетін шығарсыз, көлшік мұз құрсанғанда олар қайда кетеді? Сырғытып отырып тоғызыншы көшеге де жеттік. Енді ел көп түсетін жер ғой, тамыр-таныстардың бірі кезігіп қала ма деп қорқақтап отырмын. Мен, былайша айтқанда, жасырын қыдырыстап жүрген адаммын. Ақымақтарды осылай сең соқтырып қойсаң, дүниенің рақаты. Мүмкін жолшыбай коктейль ішерміз, қалай қарайсыз, сізді жақсылап бір сыйлайын. Менде ақша дегеніңіз пора-пора. Кешірерсіз. Көзге ерсі көрінер деп, қонақ үйге кіргенде шымқай қызыл аңшы қалпағымды шешіп қолыма алғам, кім біледі, мұндағылар мені есі ауысқан біреуге балап жүрер. Бұ дүниеде ақылынан адасқандар менсіз де жеткілікті екенін кейін білдім ғой. Берген бөлмесі ұнамады, терезеден қонақ үйдің сыртқы маңдайшасынан басқа ештеңе көрінбейді. Осында бастап әкелген жасы жетпіске жақындаған кезекші шалдың ұсқыны күңгірт. Бір жақ шекесінің шашын қайырып әкеп қасқа төбесіне жапсырып қойыпты, тап содан кескіні келісе қалатындай.
Қалтылдаған байғұсқа шабадан тасу да оңай емес әрине, бірақ күн көру үшін не істемейді? Ол кеткеннен кейін терезенің алдында көңілім құлазып ұзақ тұрдым. Қарсы қапталдағы бөлмелердің әйнектері жалаңаш, көргендерімнен көзім қарауытты. Дамбалынан басқаның бәрін шешіп тастаған бір ақ шашты мырзасымақ шабаданынан әйелдің киім-кешегін алды. Жібек шұлық, біз өкше туфли, төстартқыш, ілгектері салбыраған белбеу, - қысқасы бәрі бар. Міне, асықпай сәнімен киіп жатыр, ең соңынан кешкі қара көйлекке малынып шыға келді. Ол енді әйелдерше ерсілі-қарсылы былқ-сылқ жүре бастады, бір қолында айна, бір қолында темекі. Ваннада тағы біреу болмаса, қазір жалғыз. Соның астындағы терезеден әйел мен еркекті көзім шалды, ауыздарына су толтырып алады да бір-біріне бүркеді. Мүмкін коктейль шығар. Өздері мәз-мейрам. Терезелерді түгендеп өтіп, қонақ үйде менен басқа дені сау адам жоқ шығар дедім. Мына жынойнақта Стрэдлейтер өзін судағы балықтай сезінер еді-ау. Көксоққанда, әлгіндей тұрпайылықтардан көзіңді айыра алмай қор боласың. Қарағың келмесе де қайырыла бересің. Әлгі аузымен су бүркіп жүрген әйелдің жібі түзу секілді көрінді. Бұл енді менің бақытсыздығым, сірә бүкіл рухыммен қызыққұмар шығармын.
Кейде көз алдыма неше түрлі ерсі қылықтарды елестетем. Өзіңіз қайдан қоңырау шалып тұрсыз. Қайдасыз қазір? Даусыңыз жұмсақ, сірә жақсы адам боларсыз. Шын айтам, сондай биязы дауыс. Өкінішке орай, қазір қараңғылау түн. Бөлмеде бірге тұратын көршім ауырып қалды. Жаңа ғана кірпігі айқасып еді, түсінесіз ғой. Мүмкін ертең кездесерміз. Іле неге олай дегеніме өкіндім. Ақымақпын мен. Дұрыс болар еді. Нью-Йорк тамаша қала, жақсы дем алуыңызға тілектеспін. Ғажайып шаһар. Қайырлы түн болсын! Телефон тұтқасын іліп қойдым да санымды соқтым. Басым жұмыс істемейді, ертеңге келісуім керек еді. X Мезгіл қай шама екенін айырған жоқпын, шамасы таңға әлі талай уақыт бар. Шаршағаным байқалмайды, сондықтан жатқым келмеді. Шабаданнан таза көйлек алып, жуынып-шайындым. Мейманханадағы " Сирень залына" бармақ болдым. Жиналып жатып қарындасым Фибиге қоңырау шалғым келді, сағынып қалыппын. Жаны нәзік қой оның, менің жағдайымды түсінер еді, алайда байқау керек, әлі жас қой, телефон қоңырауына ояна қояр деймісің. Жазатайым тұтқаны ата-анамның бірі көтерсе, тіс жармасам да мен екенімді біледі, әсіресе шешем.
Ол өте сезімтал Ал мен қарындасымды сағындым. Сіздер көрсеңіздер ғой, ондай сүйкімді әрі ақылды бала бола қоймас. Сондай зерек. Бірінші сыныптан кілең беспен оқып келеді. Шаңырағымызда иіс алмас жалғыз мен ғана. Үлкен ағам - Д.Б. Иә, көзге шыққан сүйелмін мен. Фиби туралы айттым ғой, тек тілім тасқа. Оның шашы Аллидікіне ұқсас жирен, жазда қысқартып, құлағына қайырып қояды да қыста иығына жауып жібереді. Шешем кейде өріп береді. Қалай құбылтса да өзіне жараса кетеді. Биыл онға толады. Мен секілді жұқалтаң, бірақ мүсінді, конький үшін жаралғандай. Ұғымталдығын айтсаңшы, не десең де бірден қағып алады, сөзіңнің астарын да қалт жібермейді. Өнерді де жанымен сезінеді. Бірде Д.Б. Білетін шығарсыздар, рөлдердің бірінде Раймо ойнайды. Фибиге қатты ұнады. Алайда ең сүйікті фильмі - Роберт Донат ойнайтын " Отыз тоғыз баспалдақ". Екеуміз оны тоғыз рет көрдік, Фиби бастан аяқ жаттап алды. Әлгі Донат шотланд фермасында полисмендерден жасырынып жатқанда үй иесінің айтатын сөзі бар ғой, Фиби соны актермен бірге әрпін де өзгертпей қайталайды.
Ал ана профессордың, ол шын мәнінде неміс шпионы, қай жерде қандай қимыл жасайтынына, тіпті саусағын қашан шошайтатынына дейін Фибиге белгілі. Рас, қарындасымның көзіне көрінгеннің бәрін сұрап мазаны алатыны бар. Сезімталдығынан шығар, көңіліне алғыш. Кітап жазатын әдетін де тастамай қойды, бірақ бір де біреуін аяғына жеткізген емес. Гизела Уэзерфильд деген тыңшы қыз жайлы небір қызық оқиғаларды құрастырады да жатады. Ол бала кезінде жетім қалса керек, кейін ойда жоқта әкесі келе қалады - " жиырмалар шамасындағы сұңғақ бойлы, тартымды сері". Міне, біздің Фиби осындай. Ол бұдан да жас кезінің өзінде ақылды-тын. Балдырған шағында Алли екеуміз саябаққа жиі алып баратынбыз. Аллидің кішкене желкенді қайығы болушы еді, соны демалыс күндерінде суға жіберіп қызықтайтынбыз. Аппақ қолғап киген Фибиді екі қолынан жетектеп мәз-мейрам келе жататынбыз. Ол әңгімемізді үнсіз тыңдаумен болады. Жауап берсең: - Е, солай екен ғой, - деп үлкендерше басын изеп қояды. Фибиді Алли де қатты еркелететін. Осының бәрін есіме алғаным, қарындасымды қатты сағынғандықтан әрине. Әке-шешеме тап келіп қалам ба деп оған ақыры қоңырау шалған жоқпын.
Таза киім киіп, лифтімен төменгі қабатқа түстім. Көзіме сутинер тектестер мен жезөкшелер секілді ақ балтырлы қыздардан басқа ешкім түспеді. Оркестр ойнап жатқан " Сирень залына" бардым. Орынның көптігіне қарамастан түпкір жақтан жұпыны ағаш үстел ұсынды. Тәуір жер керек болса, даяшыға бір доллар беруің керек. Бұл қалада, Нью-Йоркте жең ұшынан жалғаспай шаруа бітпейді. Ойнап жатқан Бадди Сигнердің оркестрі екен. Даңғұр-дұңғырдан құлағың тұнады. Залда менімен тұстастар жоқ десе де болады, бір-бір шүйкебаспен отырған кілең қыдырымпаз шалдар. Көрші үстелден үш қыз байқалды, тәрізі отыздарға келіп қалған кәртамыстар. Бет әлпеттері ұсқынсыздау, қауқиған қалпақтарына қарағанда, басқа жақтан келгендер. Біреуі сәл-пәл тартымдылау ма, қалай. Анықтап қарай бастаған кезде даяшы келді де виски әкелуін өтіндім. Күмілжіп міңгірлей бастасаң күдіктенеді де, жасыңды сұрауға кіріседі. Кәмелетке толғаныңызды растайтын куәлігіңіз жоқ па? Оған қатты қорлағандай ызғарлана қарадым. Ол бұрылып кетіп бара жатқанда дауыстап тоқтаттым. Ром қоссаңыз, ғажайып адамгершілік болар еді. Оны жазғырған жоқпын, менің көңіліме қараймын деп жұмысынан айырылсын ба?! Көрші үстелдегі кәрі-құртаңдарға қайта тесілдім.
Көрсе қызарлыққа салынып жанарыммен жалап-жұқтағам жоқ, немқұрайдылық танытқансып, барлап қойып отырмын. Олар не істеді дейсіздер ғой, ішектері түйілгенше күлді, сірә қызға қырындағанша мұрнын сүртіп алсын дейтін шығар. Шамдана бастадым, сөз салайын деп отырғандай жетісуін. Көңіл аудармай-ақ қояр ем, билегім келіп кетті. Кейде аяқ астынан осылай желігетінім бар. Орнымнан тұрып жандарына келдім. Олар бір-біріне сүйкенісіп мәз болды. Мұндай саңылаусыздарды кім көрген. Аққұбасы орнынан тұрды, сірә көзім түскенін сезсе керек.Қол ұстасып ортаға шықтық, ал ана екеуі күлкіге көміліп жатыр. Еңбегім еш кетпепті, қыз тамаша билейді екен, мұндай бұраң белді бұрын-соңды кездестірмеппін, қолды-аяққа тұрмай, сынаптай сырғиды. Менің сәті түсіп сондай біреумен билегенім бар, ол сіздің жаныңызда жіп есе алмайды. Марко және Миранд туралы естіп пе едіңіз? Миранд, қызды айтам, аузыңның суын құртатындай керемет емес. Бәрін дұрыс жасап жүргендей көрінсе де, әсерсіз. Сыңарыңыз ғаламат билейтінін сезу үшін не істеу керек екенін білесіз бе? Ол мені тыңдамаған сияқты. Ол мені бұл жолы да тыңдаған жоқ, әрі қарай үнсіз биледік.
Бадди Сингер мен оның түкке тұрғысыз оркестрі " Жалғанда жалғыз сен ғананы" ойнады. Қандай керемет әуен! Тамылжыған ырғаққа еріп жүре бердім. Газет сатып алып жатыр екен. Келістісін-ай! Керемет деп осыны айт! Ал биіне таңғалуға болады. Сүйсінгендіктен, әлде еріккендіктен, шашынан сүйдім. Ол ренжіп қалды. Биіңізге риза болғаным соншалық... Менің қарындасым да құйындай үйіріледі. Төртінші сыныпта оқитынына қарамастан мың бұралатынын айтсайшы. Сіз одан бір де кем емессіз. Күліп жібере жаздадым. Әдептісін. Королева дерсің. Ойы басқада ма, жауап берген жоқ. Осының жан-жағына алақтап, Питер Лоррды іздейтін сияқты ма, қалай. Актерлер түнде мейрамханаларды шулатып жүретінінен құлағдар шығар, сірә. Бұл жолы қайталағам жоқ, басқа жағынан орағыттым. Алқынбайтын, жұлқынбайтын нағыз джиттербаг. Оркестр шапшаң әуенге көшсе, шалдар мен месқарындар жым болады, алаң босап шыға келеді. Жақсы ма? Маған бәрібір, - деді де бетіме қарады. Көңіліме алып қалдым. Мен кешірім сұрадым, сол сәтте оркестр шапшаң әуенді дуылдата жөнелді. Екеуміз джиттербагқа көштік. Ол жаңа биді кібіртіктемей жеп-жеңіл бастап кетті. Әр қимылыңа қас қағымда бейімделе қояды.
Шыр айналған сайын бөксесі бұлт-бұлт етіп, жанарыңды арбайды. Сүйсінбесіңе қоймай, қаныңды қыз - қыз қайнатады. Билеп болғанша ғашық бола жаздадым. Ұдайы осылай, алдымдағы қыз мың салса, бір баспас миғұла екенін біліп тұрып, жүректі дір еткізер жалғыз жақсы қылығын көрсем, елжіреймін де қаламын. Басыңды шыр айналдырады. Биден соң үстеліне шақырар деп едім, ол мұндай әдептіліктен жұрдай екен. Меймандостығын күтпей-ақ өзім бардым. Жапыр-жұпыр танысып жатырмыз. Аққұбаның есімі Бернис Крабе екен. Жанындағы екеудің бірі - Марти, екіншісі Лаверн. Өзім Джим Стил бола қалдым. Үшеуінен сөз тарту шөлден су шығарғанмен бірдей еді, жаңбырша жаудырған сауалдарымның көбі жауапсыз қалды. Әлдекімді тағатсыз күткендей, есік жақтан көздерін алмайды. Тосыңдар ендеше ". Сұрастыра келе үшеуінің бір қамсыздандыру қоғамында жұмыс істегенін білдім. Марти мен Лаверннің бір-біріне ұқсайтындығына қарап:" Апалы-сіңлілі шығарсыздар ", - деп едім бұлқан-талқан болды. Дүлейлер жоқ нәрсеге жарыла жаздайды ғой. Амалын тауып, үшеуімен де биледім. Лаверннің биге икемі бар екен, ал Марти кескен теректей сіресіп қалған бірдеме, залды айнала Бостандық ескерткішін сүйрегендей зықым шықты. Қай жақта? Сыртқа шығып кетті.
Толқығаны соншалық, жылап жібере жаздады, ерні дір-дір етеді. Қатты аяп кеттім. Аңқау байғұстарды алдау күнә секілденді, олар задында сенгіш қой. Ең қызығы үстел басында болды. Лаверн мен Бернис талып түсе жаздады. Шын ба? Анық көрдің бе? Бар жабылатын болған соң қыздарға екі-екіден спиртті ішімдік, өзіме кока-кола алдырттым. Үстеліміздің үсті стақанға толып кетті. Әлде арақтың қызуы, әлде маған бойлары үйренді ме, олардың тілдері шығайын деді. Әсіресе Марти, көзіне түскеннің бәрін сөз қылып, судай сапырып отыр. Оркестрдегі кәрі кларнетшіге " жаным" деп елжірегенін көрсең, тура тұлыпқа мөңіреген сиырдай. Ал кларнетті тумысында жаңа көрген болар, " сырнай" деп шатысты. Лаверннің әзілдері де оңып тұрған жоқ. Бернис қана үнсіз, тілдессең: - Не? Әлден соң үшеуі кетуге ыңғайланды. Қала тұруларын өтініп көріп едім, онымнан ештеңе шыққан жоқ. Сыпайылық үшін Сиэттлге бара қалсам, іздейтінімді айттым. Олар кеткен соң ішкен - жегеніміздің есебін әкелді, бақандай он үш доллар. Жөн білетін болса, әлгі кәрі қыздар мейрамханада бәрі сатулы екенін ойлауы керек еді.
Ең құрыса менен бұрын алдырған тағамдарын төлеуге тиіс қой. Бірақ ондай нақұрыстардан не күтуге болады. Ақшамды төледім де " Сирень залынан" мен де кеттім. Мұнда енді көңілім тұрақтайтын ештеңе жоқ, оркестр ойнауын қойған, әне-міне мейрамхана да жабылады. Оның үстіне кока-коланы қашанға дейін сораптайсың. Холлға шыққан сәтте ойыма тағы да Джейн Галлахер оралды. Ол менің көкірегіме біржола ұялап алған шығар. Холлдағы көнетоз креслоға жайғастым да Стрэдлейтермен бірге оңбаған Эд Бэнктің машинасында отырған сәтін көзіме елестеттім. Олардың арасында ештеңе бола қоймағанын, Джейннің жеңілтек қыз емес екенін білсем де, мазам кете берді. Иә, Джейнді бір кісідей білемін. Ол дойбыға ғана емес, спорттың басқа да түрлеріне әуес. Біз таң сайын теннис, түскі астан соң гольф ойнайтынбыз. Бір-бірімізге сіңісе бастағанбыз. Сіздер ойлағандай тура мағынасында емес, бізде ондай ой атымен болған жоқ. Екеуміз таза көңілмен жақын едік. Қызға тек әзәзіл ой ғана құштар етпейді ғой. Екеумізді оның доберман - пинчер иті таныстырды, әлгі пәле есік алдындағы бағымызды ластай беретін де шешем күйіп-пісетін. Ақыр соңында Джейннің шешесіне телефон соғып шу шығарды.
Анамның сыры белгілі, мұндай кездерде ие бермей кетеді. Осы оқиғадан кейін Джейнді клубымыздағы бассейннің жанынан көрдім, күнге қыздырынып жатыр екен, есендесіп едім, ала көзбен ата қарады. Тұла бойымды ызғар қарып өткендей әбігерлендім. Ал шындығында маған бәрібір. Әлгі доберман аула түгілі төргі бөлмеге сарып кетсе де. Осылай судай сапырып едім, Джейн жіби бастады. Түсте гольф ойнап жүрдік. Күні бүгінгідей есімде, ол сегіз допты қатарынан түсіре алмады. Таяқты қалай ұстауды, допты ұяға дәлдеп ұруды, тағысын - тағыларды үйретем деп құр сүлдерім қалды. Бірақ еңбегім жанды. Джейн гольфті жақсы көріп кетті. Мен бұл ойынға әуелден шебермін. Егер сіздерге партияны қанша айналымда аяқтайтынымды айтсам, сенбеулеріңіз де мүмкін. Мені осындай шеберлігім үшін қысқаметражды фильмге де түсірмекші болған. Өзім келіспедім. Кино атаулыны суқаның сүймейді екен, одан аулақ жүргенің дұрыс. Қызық қыз ғой, Джейн. Жанарыңды жалындататын сұлу емес, алайда ерекше тартымды, маған бірден ұнады. Қылықтарын айтсаңшы. Аузын ылғи ашып жүреді, гольф ойнаса да, кітап оқыса да. Ал кітапқұмарлығы керемет, әсіресе өлеңнен бас алмайды.
Мен оған Аллидің өлеңмен өрнектеп тастаған қолғабын көрсеттім. Інім туралы ұзақ әңгімеледім. Содан бері Алли туралы естігісі келетін де тұратын. Джейнді шешем ұнатпай қойды. Ол қыз бен шешесін базарға барған сайын кезіктіреді екен. Джейнмен бар болғаны жалғыз рет сүйістім. Ол былай болған еді. Сенбі күні екеуміз солардың ауладағы жазғы үйінде дойбы ойнап отырдық. Жаңбыр шелектеп құйып тұр. Бір кезде далаға шешесінің кейін қосылған ішкіш күйеуі шықты да Джейннен үйде темекі жоқ па деп сұрады. Онымен жақын таныс емеспін, өзі сондай ұнамсыз адам. Қыз жауап берген жоқ, екінші қайтара сұрағанда да үнсіз отыра берді де ол кетіп қалды. Джейн келесі жүрісіне қиналған сыңай танытып тіс жармады. Сол сәт тақтаның үстіне сырт етіп жас тамды. Сасып қалдым, орнымнан қалай тұрғанымды білмеймін, жанына барғанымда қолқасы суырыла жыласын келіп. Әлде аяғаным, әлде жұбатқаным, құшақтап алып, көзінен, бетінен бір ыстық құштарлықпен сүйе бердім, сүйе бердім. Тек ерніне ернім тиген жоқ, ол алып қашумен болды. Міне, бар-жоғы осы. Иә, есімізді жинаған соң Джейн үйге кіріп ақ жолақты қызыл свитерін киіп шықты.
Ол өзіне керемет жарасатын. Жаңбыр бәсеңдеген соң киноға бардық. Жолда келе жатып, әлгі маскүнем мазаңды алмай ма деп сұрағам. Джейн әлі жас болғанымен, көз тартатындай мүсінді еді. Рас, Джейн соншалықты тәкаппар да емес-ті, әйтсе де біз бұдан кейін сүйіскен жоқпыз, әрі кеткенде қол ұстасып жүретінбіз. Оның алақанын сезіну мен үшін бір ғұмыр еді. Кейбір қыздардың қолы өлген адамның жансыз саусағы секілді бойыңды мұздатады ғой. Енді бірі дамылсыз сілкілеп мезі қылады. Джейн жөнінде сөз басқа. Екеуміз киноға келсек, бастан аяқ қол ұстасқан күйі көреміз. Көңілімізде ешбір алаң болмайды, бір таза мөлдір сезім көкірегіңді жылытады да тұрады. Бірде мынадай күтпеген жағдай болды. Киноның қызығымен отырғанда, әлдекім басымнан сипады. Кім десем - Джейн. Мен аңтарылдым да қалдым. Оған бұлай істеуге әлі ерте ғой. Отызға келген әйел болса бір сәрі. Күйеуінің не баласының басынан қанша сипаймын десе еркі. Менің де кейде қарындасымды осылай еркелететінім бар, ағалық қамқорлығымды сезінгендіктен әрине. Ал Джейнге жол болсын. Көнетоз креслода отырып осының бәрін басымнан қайта кешкендей көз алдымнан көшірдім. Қайран Джейн!
Стрэдлейтермен әлгі сайтан алғыр машинада бірге отырғаны есіме түссе, ақылымнан адасамын. Білемін, Джейн намысын таптатпайды, әйтсе де шыбын жаным шырқырайды. Холл босап қалды, тіпті жан-жағына тіміскілене қараған жезөкшелер де із-түссіз жоғалған. Бұл жерден жедел кеткім келді. Бөлмеме бардым да сырт киімімді кидім. Қарсы қабырғадағы терезелерге көз салып едім, бәрінде шам сөніпті. Лифтмен қайтадан төмен түстім де такси ұстап: - Эрниге тарт! Гринич-Вилледжде осындай қабақ бар. Ағам Д.Б. Голливудтың шаруасына шатылғанша сонда жиі болатын, мені де талай ерткен. Эрни алпамсадай негрдің есімі, роялда ойнайды, өзін дарынды музыкант санап, анау-мынау адаммен сөйлеспейді. Күй сандықты тәп-тәуір күмбірлететіні рас. Тамылжытатыны сонша кейде жалыға бастайсың, шынымды айтам, көз жауын алатын сұлулықтан да жанарың қарығатын кездер болады ғой. Оның үстіне Эрнидің көкірегі көріктей, маған сонысы ұнамайды. Х I Такси ескі екен, біреу құсып қойғандай жағымсыз иіс шығады. Түнде қыдырған сайын маған ылғи осындай итарқалардың кездесетініне таңғаламын. Айнала жым-жырт, тыныштықтан басың айналады. Әредікте қолтықтасқан қыз-жігіт немесе улап-шулаған содыр топ көрініп қалады. Нью-Йорк түнде қорқынышты. Қала еңсеңді езіп, өзіңнен-өзің үрейленесің.
Үй-ішін өлердей сағынғанымды сездім, бірақ онда қазір бара алмаймын. Жол қысқарсын деп жүргізушіні әңгімеге тарттым. Аты Горвиц екен, сөзге сараң еместей. Оңтүстік қақпа жақтағы. Үйректер жүзіп жүретін көлшік бар ғой. Білетін де шығарсыз. Ал қыста қайда жоғалатыны жұмбақ. Бәлкім сіз білерсіз? Мүмкін хабарыңыз бар шығар, алып кете ме, әлде бізге " қош - қош" айтып, жылы жаққа қайта ма? Горвиц маған алара қарады. Ренжімеймін мен! Әңгімені осымен тоқтатпақ болдым, шамданғаны несі?! Алайда сөзге оның өзі тартты. Міне, мұны мен анық білемін. Айырмасы жер мен көктей. Түк те айырмашылығы жоқ. Даусында кекесінді зіл бар, мені мазақ қып отыр деп ойлаған ғой. Әңгімені бұдан әрі созбасам да болар еді, бірақ өзімді тежей алмадым. Ал көлшік түгел қатып қалғанда балық сорлылар не істейді? Ол жалт қарады да айғайлап жіберді. Отырады мұздың астында! Оларда да түйсік бар ғой. Ешкім де айтқан жоқ, - деп тамағын жыртты Горвиц. Жынданғаны соншалық, таксиді көшенің бойындағы бағаналарға соға ма деп қорықтым. Мұзбен бірге қатып қалады.
Мұз құрсанған соң жүзе алмайды ғой, шөп-шалам теріп жеуге шама қайда?! Организмі өзін-өзі қоректендіреді. Мұзда балдыр көп, соны терілеріндегі тесікшелер арқылы сіңіріп алады. Құдай солай жаратқан оларды. Түсінікті ме енді, жоқ па? Шыным сол, сөзді біржола доғарғым келді. Қояншық қой мынау, машинаны төңкере салатын шығар. Тәтті ұйқыда балбырап жатудың орынына көше кезіп жүрсіз. Эрниге жетіп жол ақысын төлеген соң, Горвиц балықтарға қайта оралды. Қыста балық біткен сіресіп қатып қалады, келесі көктемде тірілу үшін. Сөйтті де таксидің есігін сарт еткізіп ұшыртып ала жөнелді. Мұндай да қияли болады екен. Эрниде жеті түнде де адам көп, мектептер мен колледждердің оқушылары қаптап жүр. Бірқатар оқу орындары діни мейрамға шәкірттерін ерте босатады. Киім шешетін жерде орын жоқ болып шықты. Жұрт тым-тырыс, Эрни роялда ойнап отыр. Құдды шіркеуде тұрғандайсың, елдің бәрі роялдың үніне елтіп қалған. Алдымда тұрған екеу Эрниді көру үшін мойындарын тырнаша созады. Негрдің алдында үлкен айна, жан-жағына прожектордың жарығы самаладай төгіледі, мұның бәрі музыкант кепке анық көрінуі үшін жасалған.
Қандай әуен ойналып жатқанын біле алмадым, Эрни өзінше әсірелеп, құбылтып-ақ жатыр, жоғары нотада роялді шырылдатады келіп, тіпті ішім ауырып кетті. Эрни тоқтаған кезде жұрт азан-қазан шулады, естерінен айырыла жаздаған шығар. Арзан кинолардағы не болса соған шибөріше шиқылдайтын әумесерлер секілді. Егер мен музыкант болсам, мына даурықпаларға ұнағаным үшін қорланар едім. Эрни иіліп-бүгіліп жетісіп жатыр, кереметтігіне қарамастан өзінше қарапайым болғысы келе ме, әйтеуір ерсілігі жүректі айнытты. Өзінің қандай деңгейде ойнайтынын да түсінуден қалған мұндай байғұстарды тек аяу керек. Қайткенде де мына сайқымазақтыққа ол кінәлі емес, бар пәле ана талғамсыз, қуыс кеуде бейшараларда. Бұлар кімді болса да есінен адастырып, есіртіп жібереді. Осының бәрі көңілімді бұзды да, зорға өткізген пальтомды қайтып ала жаздадым. Сөйтіп тұрғанда үстел да тиді, жетіскен емес, әйтсе де енді өзімнің басыбайлы орным бар. Бұл жерден мұрныңның астынан басқа ештеңе көрінбейді, жан-жағың толған ел, онда-мұнда барғың келсе, солардың арасынан сыналап өтуің керек. Виски әкелуді өтіндім, бұл менің дайкириден кейінгі жақсы көретін ішімдігім. Эрниде арақ-шарапты емшектегі нәрестеге де береді. Маңайым қаптаған қояншықтар.
Сол жағымдағы үстелде түсі суық біреу түрі одан да жаман қызбен отыр. Алдарындағы ішімдігін асықпай баппен сораптайды. Еріккеннен әңгімелеріне құлақ түрдім. Жігіт бүгін көрген футбол ойыны жайлы айтып жатыр, бүгешігесіне дейін тәмпіштейді. Қызды ойын мүлде қызықтырмайтын секілді, бірақ құдай осынша сиықсыз ғып жаратқан соң, кімнің көкмылжыңы болса да тыңдауға мәжбүр ғой. Өңсіз бикештердің көрген күні құрсын. Оларға жаның ашиды, әсіресе әлдебір ақылынан алжасқанның футбол туралы сандырағын құр сүлдер естіп отырғанда. Ал оң жағымдағылар бұлардан да сорақы. Жеңіл жылтырақ костюм мен сәнді жилет киген ақсүйек секілді біреу мұнтаздай сұлу қызға әлденені қызына айтып жатыр. Көлгірсігенім емес, осындай бекзадасымақтарды иттің етінен жек көремін. Әкем игі жақсылардың балалары оқитын Йель мен Принстондағы колледждердің біріне орналастыруды армандайды. Құдай сақтасын, олардай иіліп-бүгіліп, қыздай сызылып жүргенше өлгенім жақсы. Әлгі ақсүйексымақ та, қыз да аздап қызу. Жатақханада бірге тұрған құрдасының бір уыс аспиринді түгел ішіп алып, өліп қала жаздағанын ұзынсонар сөз еткен жігіттің қолы қыздың балтырында қыдырып жүр. Сұлу бикеш анда-санда: " Қойшы жаным! Әбестік қой мұның! Бұған не дерсің. Қыздың сирағын сипалайсың әрі әңгіме шертесің.
Жан-жағымды түгендеп отыра бердім, арақ пен темекіден басқа ермек жоқ. Бір мәрте даяшыдан Эрниге: - Сұрашы. Менімен бірге шарап ішуге қалай екен? Д.Б. Бірақ ол жақтан хабар болмады. Даяшы атаулының әдеті, сөзіңді жүре тыңдайды. Күтпеген жерден біреу атымды атады. Жалт қарасам, Лилиан Симмонс жымиып тұр. Бір кезде ағам Д.Б. Түйенің өркешіндей төсіне қызыққан шығар. Орнымнан тұрғым келсе де, тар жерде ол мүмкін болмады. Лилианның жанында теңіз офицері оқтау жұтқандай қаздия қалыпты. Голливудта жүріп жатыр. Қандай тамаша! Онда немен айналысады? Жазатын шығар. Бірден жайылып салғым келмеді. Лилианға осы білгенінің өзі қатты әсер етті. Голливудқа іліккендердің бәрі жұлдызға айналады дейтін шығар. Егер оның әңгімелерін оқыса, тәп-тәуір жазушының өзін-өзі жоғалтқанына қынжылар еді. Соны айтты да мені жанында тұрған теңізшіге таныстырды. Қолымды ұсынып едім, саусақтарымды сындыра жаздады. Оны аңғаратын Лилиан жоқ. Маған теңізші оны ұнатпайтын секілденді, ермекке ертіп жүрген ғой. Әйел байғұстардың тағдыры қандай ауыр десеңізші, оны аяй бастадым. Қысылып-қымтырылып орнымнан зорға тұрдым. Теңізші одан жолды бөгемей әрі жылжуын өтінді.
Лилиан маған ағам Д.Б.-ға айтып барсын деп елжіреп тұрған шығар дегем. Жарайсың! Ағаңды көрсең сәлем айт, менің оны атарға оғым жоқ. Осылай деді де бұрылып кетті. Теңізші екеуміз бір-бірімізге: " танысқаныма қуаныштымын" дестік. Солай болмаса да әрине. Адамдардың арасында өмір сүрген соң адамдарша көлгірси білуің керек. Сол бетімде сыртқа шықтым, Эрнидің роялін дұрыстап тыңдай алмастан кеттім. XIII Отельге дейін жаяу сенделдім, қырық бір квартал айтуға ғана жеңіл, маңдайдан шып-шып тер шықты. Горвицтен соң такси жалдағым келмеді. Кейде осылай өзіңмен - өзің жаяу жүргенге не жетсін. Аракідік бәрінен жерінетін шақтарың болады, дүние жалған қабағын қарс жауып алып өңменіңнен тебеді, айнала өгейсисің. Сондай түсініксіз сәттерде мен он екінші қабаттағы үйімізге қалай жаяу көтерілгенімді, лифтіге неге мінбегенімді аңғармай дел-сал болатынмын. Түн суық, жел күшейткен ызғар өңменіңнен өтеді. Қалтамнан аңшы қалпағымды алдым да көзіме түсіре кидім. Дәл қазір ұсқыным адам шошырлықтай шығар, алайда маған бәрібір еді. Ызғардан саусақтарымның ұшы дызылдаған секілденді. Пэнсиде жылы қолғабымды ұрлатып алғам. Сұм сұғанақтың кім екенін білсем ғой.
Отельге әлі біраз жер бар, жан-жағыма бұғына қарап қойдым да: - Ұрының кім екенін білгенде не істей алар едім? Шынымды айтсам, түк те істей алмас едім. Мен жаратылысымнан су жүрекпін. Өзіме - өзімнің қарным ашып, ішкім келді. Эрниде үш рюмкеден артық көтерген жоқпын. Асылында ішу жағына осал емеспін, түнімен сілтеп, таңертең ештеңе болмағандай жүре берем. Хутонда танысым Раймонд Голдфарб екеуміз жарты литр вискиді сенбі күні кешке мектептің шіркеуіне тығылып отырып қылдай бөліп ішіп алдық. Раймонд ес-түссіз мас болды, менің бар болғаны көңілім көлдей шалқыды. Жолда кездескен жұпыны барға бұрылдым, іштен шығып келе жатқан екі мас метроның қай жақта екенін сұрады. Соларға қарап есім барда елімді табайын дедім, ешқайда бұрылмастан қонақ үйге тарттым. Холлда тірі жан жоқ, көрінген жерге лақтырған темекі қалдығының күлімсі иісі қолқаны қабады. Көңілім алабұртып, ұйқы қашқан, өмірден күдер үзгендей бір жексұрын сезім тұманданады. Лифтіге мініп жатқанда лифтер сыбыр ете қалды. Жиырма екідемін. Сонымен қалай? Қажет десеңіз... Жеделдеткенде - бес доллар, түні бойыға -он бес. Тіпті байыбына да барған жоқпын.
Не істеп, не қойғаныңды түсінуге дәрменсіз миғұла сәттер болады. Қай бөлмедесіз? Іштей осыным бекер-ау дедім, бірақ райымнан қайта алмадым. Керек қабатқа жетіп есік ашылды. Қам жемеңіз! Лифтінің есігі шақыр-шұқыр жабылды. Бөлмеге келген соң шашымды сулап тарап, бет-аузымды шайдым да таза көйлек кидім. Қайдағы бір жезөкшеге бола осынша әбігерленудің қажеті бар ма, жоқ па - сайтан білсін. Аздап жүрексінетінім де байқалады, сірә бұған дейін қыздармен қызықтаспағандығымнан шығар. Соның сәті түспей-ақ қойды. Ылғи біреу бөгет болады да жүреді. Мәселен, қыздың үйінде оңаша қалсаң, әке-шешесі мезгілінен бұрын оралады немесе әне-міне жетіп келеді деп жүрексінумен уақыт зая кетеді. Басқа жерлерде де солай, үркектеумен отырып, ақырында құр қаласың. Әйтсе де бір-екі рет жолым бола жаздаған. Егер өзім осалдық танытпағанда, қатып кететін еді. Қыздардың: - Қойшы! Өтінемін - деген рас - өтірігі белгісіз сөзіне жығыла салғаным. Басқалар аттандаса да қарамайды. Ал мен көңілшек сорлымын. Енді мұның да сәті түскелі тұр. Бұл өзі қай жағынан алсаң да теріс емес, жезөкше дегендердің білмейтін пәлесі жоқ қой, сауатымды ашып алуыма таптырмайтын мүмкіндік.
Күндердің күнінде әйтеуір бір үйленем, біле білсеңіздер, оған да дайындық керек. Хуттон мектебінде Бланшар деген атышулы жүргіш жайлы оқығам. Кітаптың өне бойынан сайқалдық пен арсыздық аңқиды, десем де әлгі Бланшар есімде қалды. Ол не істейді дейсіздер ғой, зәулім қорған - қамалына әйелдерді алып барады да естен танғанша таяқтайды. Әрине сандырақ, алайда оның осы сөзі жадымда қалып қойды. Мәнін терең түсінбесем де ұмытылмайды. Кейде өзімнен - өзім асқақтайтыным бар: -Колфилд және оның скрипкасы! Жалпы бұл мәселеде тәжірибелі болғанға не жетсін. Ал мен осы күнге дейін қызға қалай жақындасуды білмеймін. Былтыр бір жеңілтек қыздың төстартқышын сағаттан астам әуреленіп зорға шешкенімде, әлгі ызадан жарыла жаздап, бетіме бір түкірді. Бөлмеде ерсілі-қарсы теңселіп, жезөкшені күттім. Ол әдемі болса жарар еді. Өзі тезірек келсе екен, маған осы оқиғаның тезірек аяқталғаны керек. Осылай алакөңіл болып тұрғанда есік қағылды, спорт киімін киген, шашын ақсары түске малындыра бояп алған қалпақты біреу. Әйтеуір кәртамыс емес. Ішімнен: - " Осынша сызылудың не реті бар" - деп таңырқадым. Аяқ астынан батылдық пайда бола кетті, өзімді еркін сезіне бастадым.
Ол кірген бетте пальтосын шешіп, кереуетке лақтырып тастады. Жазу үстелінің жанындағы креслоға бұрала сылқ етіп, аяғын шалғылады. Қобалжитын секілді ме, әлде маған солай көрінді ме, әйтеуір жезөкшеге ұқсамайтын сияқты еді. Өзі тым жас. Менен де кіші ме деп қалдым. Жанындағы креслоға отырып, темекі ұсындым. Даусы жіп-жіңішке. Әдетте темекі ұсынған адамың тартпаса да рахмет айтады. Бұл ондай ізеттен жұрдай секілді. Аты-жөнім Джим Стил. Жасың нешеде? Бұлай мектептегі қыздар айтса жарасар еді. Ал керек болса, сасқанымнан таңдайым кеберсіді. Көзіңнің алдында жап-жас қыз жалаңаштанып жатса, бойыңа желік бітуі керек қой, мен сүлесоқпын. Ыңғайсызданып берекем кетті. Ол қызғылт іш киіммен ғана қалды. Сасқалақтап, буын - буыным дірілдеді. Ол маған нақұрыс адамша аңтарыла қарады. Бұл жерде әңгіменің қажеті қанша? Қыз жазу үстелінің жанындағы креслоға кайта жайғасты. Менің батылсыздығым ұнамай қалған секілді, аяғын дегбірсіздене шалғылайды. Егер айтар сөзің болса, айт! Менің уақытым санаулы! Оған не дерімді білмедім. Қалай ғана жезөкше болғанын сұрар едім, сескендім. Мұндай сауал шаншудай қадалады ғой. Сырын айтпасы да белгілі.
Соны айтып орнынан тұрды да кереуеттің үстінде жатқан көйлегін қолына алды. Қыртыстанып қалып жүрер. Тазартудан жаңа ғана алып ем. Арамызда әлдеқандай дәнекер пайда болғанына қуандым, көйлегін алып шкапқа қарай жүрдім, іліп жатқанда жылымшы татыған аянышты ой оралды. Қыздың көйлекті дүкеннен сатып алып жатқан сәті көз алдыма елестеді. Сырт қарағанда жап-жас бойжеткен, ал жезөкше екенін ешкім білмейді. Креслоға отырдым да үзілген әңгімені жалғастырмақ болдым. Айтуын айтсам да, қатты қынжылдым. Шамына тиетін-ақ сауал еді. Бірақ ол бүлк еткен жоқ. Бөлмені еркін шарлап жүр, әрнені бір ұстап көреді. Ол иығың қиқаң еткізді. Киноға барамын. Қолындағы затын орнына қойды да маған қарай жүрді. Менің уақытым шектеулі. Бүгінгі күн мен үшін ауыр болды. Былай істейікші. Ақыңызды төлейін, маған ренжімеңіз. Өзімді-өзім қоңалтықсыдым, адам сияғым жоқ, жүректі жанышқан мұң кеудеме көшіп алып сыздауықтай сыздайды. Жезөкшемен дел-сал оңаша отырғаныма сенгім келмейді. Күні бойы ұйықтайтын немесе кинода отыратын әлдебіреумен шатысу дегенің барып тұрған ақымақтық қой. Ол жаныма келді де бетіме аң-таң қарады. Кімге, неге өкпелі екенім белгісіз, салым суға кетті. Ол не тағы?
Ол ана жұлынның ішінде, қиын жерде. Естудің өзі үрейлі! Күтпеген жерден еркетотайланып, тіземе келіп отырды. Жүйкем жұқарып, мазам кетті. Ол еркінсіп бара жатыр. Әлгі.... анау бар ғой, аты кім еді? Қыз тіземнен тапжылатын емес. Есіңде ме, қайықтан құлайды ғой. Ол билеп-төстей бастады, қолы өне бойымды қыдырып жүр. Мұныңыз не? Айттым ғой жаңа, операция жасаттым деп. Қыз тым-тырыс бола қалды да, көзін көзіме қадап, суынып шыға келді. Морис мені шырт ұйқыда жатқанда оятты. Сонда мен не, қолжаулықпын ба? Құдайға шүкір ақша жетеді. Операция жасату оңай болып па, әлсізбін әлі. Әлгі... қалай атап едің... соныңды сылып тастаса, жатпайсың ба тып-тыныш! Сөйтсем жаңылысыппын. Түсінуге болатын жағдай ғой, босқа қажымайық. Өзіңіз тіземнен көтеріліңізші, күмәжінегімді алайын. Ызадан жарыла жаздап отыр, әйтсе де айтқаныма илікті. Шкапқа барып бес доллар әкеліп бердім. Сау болыңыз! Ол шаңқ ете қалды. Жоқ, жігітім, он доллар төлеуің керек. Жалған айтып жалтарып қайтем. Қыз қиқарлана иығын қиқаң еткізді.
Даусы нәзік болғанымен, құлағымды тіліп өткендей тітірендірді. Мынаның орнында сілікпесі шыққан, бөксесі бөшкедей нағыз жезөкше тұрса, әлдеқайда жеңіл құтылар едім. Көйлегін киді де кереуеттен пальтосымағын алып, кекесінмен мұқата қарады. XIV Креслоға отырып екі сигаретті бірінен соң бірін қатар тарттым. Терезе бозара бастаған. Құдай-ай, мұндай да көңілсіздік болады екен ғой. Басым зеңіп, Аллимен дауыстап сөйлесе бастадым. Қатты жалғызсырағанда онымен тілдесетін қашанғы әдетім. Бірде сол екеуміз велосипедпен Седебиго көліне бармақ болдық, азық-түлік, тар калибрлі мылтық алып, жолға кәдімгідей дайындалдық. Мылтықпен үйрек - қаз атпақпыз. Аллидің бізден қалғысы келмеді, бірақ ертпей тастап кеттім. Ол сол кезде тіптен де кішкентай болатын. Сол жолы ала кетпегеніме осы күнге дейін өкінемін, Алли оныма өкпелемесе де бір бүйірімде жүреді де қояды. Әлденеге ренжісем болды, есіме түседі. Шешініп, төсекке жаттым, дұға оқымақ болып едім, онымнан ештеме шықпады. Құдайдың өзі діншіл ғып жаратпаса, лажым қайсы. Христос маған негізінде ұнайды, бірақ інжілдегі тұманды ойлар күдік туғызады. Күмәнді нәрселер аз емес. Мәселен, апостолдарды алайық. Олар менің жүйкемді жұқартады.
Христос өлген соң түзелген сияқтанғанымен, Исус тірі кезінде олардан зәредей де пайда көрген жоқ, қайта зиян шегумен болды. Иә, апостолдарың кісі сүйер қылығын таба алмайсың. Маған Христан кейінгі ұнайтыны, үңгірде өзін ылғи таспен тырналайтын ана бір әпенді. Ол апостолдарға қарағанда нағыз әулиенің өзі. Хуттон мектебінде оқып жүргенде, біздің қабатта тұратын Артур Чайлдспен осы және басқа діни күмәнділіктер жайлы айтысатын да жататынмын. Ол шіркеу жоралғыларын мойындамайтын сектаның мүшесі еді, інжілді қолынан тастамайтын. Сен апостолдарды ұнатпасаң, Христосты да сүймегенің, - дейтін ол. Екеуміз қыза келе тереңдеп кетеміз. Осы сенімімнің дұрыстығына мың долларға бәс тіге аламын. Бұл ойымнан күні бүгінге дейін айныған жоқпын. Иә, Христос олай жасай алмас еді, ал апостолдардың Иуданы аямайтыны хақ. Чайлдс менің мұндай қате пікірде болуымды шіркеуге бармайтындығымнан деп біледі. Ол жаққа із салмайтыным рас, бұған әке-шешемнің екі түрлі діни сенімге ұйығаны әсер еткен шығар, әйтеуір ағайындылар түгел атеист болдық. Неге екенін, священиктерді әуелден жек көремін. Мектептегі осындай діндарлар өсиет оқи бастаса болды, дауыстары жылымшыланып жүректі айнытады. Тіптен де жиіркенішті. Кәдімгі адамның даусымен неге сөйлемейтіндерін түсінбейсің.
Қысқасы дұға оқыған жоқпын, - бастай берсем болды, әлгі жезөкше Саннидің үні құлағымның түбінен шығады. Ақыр соңында төсектің үстіне отырып шылым шектім. Әлден уақытта біреу есік қақты. Кім екенін ішім сезді. Тарсыл күшейе түсті. Орнымнан ырықсыз тұрдым да есікті аштым, Санни мен Морис көрінді. Нанбасаң өзінен сұра. Біз былай келіскенбіз: Уақытша - бес, таңға дейін - он. Уақытша - бес доллар дегенсің. Анау менде көп бөгелген жоқ. Жүрегім аузыма тығылды. Кеудемнен, итеріп жібергенде еденге сұлап түсе жаздадым. Бойымды тіктегенше екеуі бөлмеге ентелеп кіріп келді. Мұнда мен емес, екеуі тұратын секілді еркінсиді. Санни терезенің алдына, Морис креслоға отырып алған, жағалары жайлау. Сал алақаныма! Морис өңірін ашып тастады, жүндес кеудесі көріктей. Аузымды жиып үлгергенше орнынан атып тұрып қарсы жүрді, түрі әлемтапырық, өңкиіп төніп келеді. Бес долларға бола шатыспайық! Егер қол жұмсайтын болсаң, айғай салып, бүкіл мейманхананы басыма көтеремін! Полицияны шақырамын! Сыр бермегенсіп, дөңайбаттансам да іштей үрейленіп тұрмын. Қалай ойлайсың, қонақ үйде жезөкшемен түнеп шыққаныңды әке-шешең білсе, шаттыққа бөленер ме еді?
Өзің тәуір шаңырақтан сияқтысың. Мыстан екен жүндес малғұн, жанды жерімнен ұстағанын қарашы. Ал өзім қолымды айқастырып алып тыпыр етпей тұрмын, алыса кетуге дәрменім жоқ. Құдай-ай, қандай бейшара едім! Сол бір сәт манадан үнсіз отырған Санниге тіл бітті. Тез ал! Қыз күмәжінекті аударып-төңкере бастады. Жаныма келіп, қолындағы қағаз ақшаны көзімнің алдында көлбеңдетті. Біз ұры емеспіз, тиесілісін ғана аламыз. Кенеттен жылап жібердім, босамайын-ақ десем де болатын емес. Морис кеудесімен жанышқылап әлі тұр. Кетейік! Морис босата берді де тізесімен белімнен төмен жерден бір тепті. Жаным көзіме көрінді. Ол қолын құлағына қойып естімеген сыңай танытты. Кімге теңедің мені? Нақұрыс! Бейшара ұры! Әлі-ақ ыңыршағың шығып көшеде қайыр сұрап отырасың, мұрныңнан сораң ағады сонда. Ол маған өшіге ұмтылды, ішімнен тиген қатты соққыдан теңселіп бара жаттым. Есімнен танбаған болармын, өйткені екеуін еденде сұлаған күйімде көргем, олар есікті тарс жауып шығып кетті. Содан біразға дейін тұрғам жоқ, дем ала алмай қыстыққам. Мені кейде әлдене шалықтайтын болуы керек, құдай біледі, денім сау емес.
Ваннаға бара жатып, өзімді ішегіме оқ кептеліп қалған деп сендіруге тырыстым. Иә, Морис мені атып кетті. Қаным тамшылаған күйімде ваннаға келе жатырмын. Қазір есімді жиып, жігерімді жану үшін виски ішіп аламын да сыртқа шығамын. Міне, дәліздемін, қалтамда револьвер, жаралы болғандықтан әредік теңселіп кетем. Баспалдақтың жиегінен ұстап алға ұмтыламын, ернімнен де қан білінді. Бірақ тоқтамаймын, екі-үш қабатты өткерген соң аялдап, лифт шақырдым. Әне қарсы алдымда үрейі ұшқан Морис тұр. Алайда үкімі шығарылып қойылған, револьвердегі алты оқты түгелдей жүн-жүн қарнына қадап, жанын жаһаннамға жібердім. Содан соң тапаншаны мұқият сүртіп, лифтінің шахтасына лақтырып тастадым. Қан әлі ағып жүр, әлім құруға айналған, бөлмеме бауырыммен жылжып зорға жеттім. Соңғы күшімді жинап, Джейнге телефон соқтым. Ол құйындай ұшып тез келді, жарамды таңып, тұтатылған темекіні ернімде ұстап отыр. Көк түтінді құныға жұтамын, қансырап әбден қажығам. Арзан, былық киноның әсері бұл, сірә. Әйтпесе есім ауыспаған шығар. Ваннада сағаттан астам отырдым, өзіме келген соң төсекке келіп сұлқ түстім. Ұйықтар алдында өлгім келетінін үрке аңғарғам.
Терезеден секіріп кетсем, әлдекім қан-қан денемді жауып жатса... XV Ұйқыдан оянғанда, таңғы сағат онның шамасы еді. Төсекте жатып шылым шектім де бөлмеме тамақ алдырмақ болып, ол ойымнан тез айныдым. Асты ана Морис иттен беріп жіберетін шығар. Ал түндегі оқиғадан кейін оны көрмек түгілі есіме алсам құсқым келеді. Қарнымның ашқаны анық-ты, Броссар мен Эклиге еріп Эгерстаунға барғанда жеген екі котлеттен басқа нәр татпағаныма талай уақыт. Түнде вискиді тіске басарсыз жалаң іше беріппін. Төсекте темекіні бірінен соң бірін бұрқыратып жатып Джейнге қоңырау шалғым келді, ендігі үйінде шығар, бірақ біртүрлі көңілім дауаламады. Әрі ойлап, бері ойлап Салли Хейске телефон соқтым. Ол Мэри Э.Удроф пансионында оқыған. Өткен аптада хат жазып, діни мейрам басталысымен үйіне келгенін айтыпты. Мен мұны шақырғаны деп түсіндім. Саллиді Джейн секілді ұнатқан емеспін, бірақ сыйлайтынмын, өте ақылды қыз, театр, драма, әдебиет туралы көп біледі. Жалпы білімділердің ақылды әлде ақымақ екенін тап басып білу қиын. Оның үстіне мен қызбен сүйіссем болды, оны ақылды деп санаймын. Сондай әдетім бар.
Ал Салли екеуміздің қанша рет сүйіскеніміз есімде жоқ, кездескен сайын құшағымыз айқаса кетеді. Телефонға әуелі үй қызметшісі, содан кейін қыздың әкесі, ең соңында Саллидің өзі келді. Бұл кім екен? Хал қалай? Хабарласқаның қандай жақсы болды! Өзің қалайсың? Не жаңалық бар? Бәрі сол баяғыша. Спектакль көріп, қыдырып дегендей... Қалай қарайсың? Ол әдемі, жылтырақ сөздерді төге салды да көңілім су сепкендей суынды. Қыздың аузы-аузына жұқпайды, бастырмалатып жатыр. Әуелі Гарвардтағы бір дарақы жайлы салдыр-гүлдір айтып шықты, сөзіне қарағанда бірінші курста оқитын болу керек, бұған күндіз - түн қоңырау шалып мазасын алып бітіпті. Қыр соңынан қалмайтын көрінеді. Содан соң Вест-Пойнттағы кадетке көшті. Мені екіде " Билтмор" отелінің сағаты астында күт. Нью-Йоркте алғашқы спектакль күндізгі екі жарымда басталады, Салли үнемі кешігіп жүретіндіктен әдейі ертерек шақырдым. Қыздың өтінішімді оңай қабыл алғаны ұнамады, әйтсе де кездескім келіп-ақ тұр, ол мейлінше сұлу еді. Тұрып жуынып-шайындым, шабаданымды жинап болған соң қарсы қапталға көз салып едім, терезелерін жауып алыпты. Күндіз бәрі тып-тыныш бола қалған. Төменге түсіп отельмен есептестім.
Морис көрінбеді, нақұрыстың қарасы өшкені дұрыс-ты. Қонақ үйден шығысымен такси ұстадым, дәл қазір қайда барып тоқтайтыным өзіме де белгісіз. Сәрсенбіге дейін үйге жолай алмаймын. Мүмкін басқа мейманханаға аялдай тұрсын ба екен, бірақ онда да Саннилар мен Мористар өріп жүрген шығар. Жүргізушіге орталық вокзалға тарт дедім, ол Саллимен уағдаласқан " Билтмор" отеліне жақын. Барамын да жүгімді қоймаға өткізем, жақсылап тамақтанып аламын. Ақшамды санап едім, кедейлене бастаппын, соңғы күндері қалай көп жұмсағам?! Бірақ таңданатын ештеңе жоқ-ты табиғатымнан шашпамын, мейрамхана-домханаларда артық төлей салу дегеніңіз мен үшін бұйым емес. Сірә әкемнің дәулеттілігі есіртетін шығар. Оның қанша табатыны маған беймәлім, Бродвейдегі қойылымдардан ақша аямайтындығына қарағанда осал адам емес, шешем осы мырзалығы үшін шу шығарып та жатады, ол Алли дүниеден озған соң ашушаң болып кетті. Сондықтан мектептен тағы шығып қалғанымды айтуға жүрек жоқ. Вокзалдағы қоймаға шабаданымды тапсырып, буфетке бардым. Осы жолы бір тойған шығармын. Жұмыртқа мен ет, апельсин шырыны, кофе, тәтті тоқаш, тағысын тағылар. Әдетте таңертеңгілік бір стақан шырын ғана ішетін маған бұл рекордтық көрсеткіш. Жалпы тамақсау емеспін, сондықтан да арықпын.
Ұннан жасалған тағамдарды көбірек жеу туралы кеңес бергелі қашан, бірақ оған құлақ асқан мен жоқ. Әдетте швейцар ірімшігі қосылған бутерброд жеп, бір стақан сүт ішем, сол маған күнұзаққа жетіп жатыр. Тамақ ішіп отырғанда буфетке екі монах әйел кіріп, жанымдағы үстелге отырды. Қол жүктерін қайда қоярын білмей абдыраған соң көмектесуіме тура келді. Шабадандары көнетоз, арзан екен. Құданың құдіреті шығар, осындай нашар шабадан көтерген адамға қарай алмайтын жыным бар, аяймын ба, мүсіркеймін бе, сол сияқты бірдеме. Элктон-Хиллде оқығанымда Дик Слегл дегенмен бір бөлмеде екі ай тұрдым. Оның шабаданы да мына монах әйелдердікіндей тым жұпыны болатын, соған қымсына ма, ылғи кереуетінің астында ұстайды. Ал менің Марк Кросстан сатып алынған, таза былғарыдан жасалған сәнді шабаданым сөреде тұрады. Сірә Дик өзін менен кем санамасын деген болармын, бір күні алдым да кереуеттің астына жытырдым. Кешке сабақтан келсем, сөреде тұр. Қысқасы осылай екі-үш рет қайталанды. Мен кереуеттің астына сүңгітем, Дик сөреге қояды. Неге бұлай жасайтынын біразға дейін түсінбей ақыр аяғында білдім. Дик байғұс оны көрген ел өзінікі деп ойласын дейді екен.
Қайтсін енді, жарлы - бай, бай - құдай болсам деумен әуре ғой. Осыдан соң басқа бөлмеге ауыстым, өзін сенен төмен ұстайтын адаммен бірге тұру мүмкін емес-ті. Стрэдлейтер дүлейге мен солай тап болғам. Монах әйелдер еркек атаулыдан азар да безер болады деуші еді, мына екеуі әңгімеден қашқан жоқ. Маған таяу отырғаны сабаннан тоқылған кәрзеңке ұстапты, Құтқару Армиясының діндар қыздары діни мейрамдарда осындай ыдыс көтеріп жүріп елден ақша жинайтын. Өздері әдетте Бесінші авенюдегі әмбебап дүкеннің бұрышында тұрады. Монах әйел кәрзеңкесін жерге түсіріп алды да, еңкейіп алып бердім. Ыңғайсыз әрине. Бетіме мейірлене қарап, жымиып қойды. Ұзын мұрны сиқысыздандырып тұр, арзан металдан жасалған көзәйнегі де қолапайсыз, бірақ түрі сондай иманды. Жанындағы әйел де ризашылықпен жылышырайлана қарады. Ол кофе ішіп отырып та қолындағы інжілге ұқсас жұқа кітабын тастамаған-ды. Өздерінің бар алғаны кофе мен майға қуырылған бір тілім нан. Тілдесе келе қалтамнан суырып берген он долларды алды, бірақ: – Қиналып қалмас па екенсіз? Әңгімені басқа арнаға бұрдым.
Жарыса айтқандарынан түсінгенім - ұстаздар екен, мұнда Чикагодан келіпті, Жүз алпыс сегізінші ме, Жүз сексен алтыншы ма, әйтеуір сондай бір көшедегі интернатқа сабақ беруге бармақ. Жанымдағы метал көз әйнектісі ағылшын тілінен, серігі тарих пен Америка конституциясынан дәріс оқитын көрінеді. Таңғалатын жағдай, монах әйел ағылшыншадан сабақ береді?! Ол сонда махаббат, ғашықтар жайлы кітаптарды оқи ма? Мәселен Томас Хардидің " Отанына оралуындағы" Юстас Вэйдің басынан кешіргендерін... Әрине, бұл жайында ауыз ашқан жоқпын, ағылшын әдебиетіне жүйрік екенімді айтумен іркілдім. Солай ма? Ғажап екен! Ал мектеп тапсырмасы бойынша Томас Хардидің " Отанына оралуын", " Ромео мен Джульеттаны", " Юлий Цезарьды"... – " Ромео мен Джульетта" ма? Сізге өте ұнаған шығар? Айтпас па екенсіз? Шындығында монах әйелмен " Ромео - Джульеттаны" талқылау ыңғайсыз секілді еді, онда махаббат жайлы көп айтылады, ал бұл болса - діндар. Бірақ, амал нешік, сұраған соң жауап бермеу әдепсіздік. Меркуционы өлтіргенде ана екеуінің қазасынан гөрі қаттырақ қайғырдым. Джульеттаның немере ағасы Меркуционы семсермен түйреп өлтіргенде Ромеоны жек көріп кеттім.
Аты кім еді сол қанішердің? Атын ұмыта беремін өзінің, Ал бәріне кінәлі - Ромео. Меркуционың ешқандай жазығы жоқ. Әрине Монтекки мен Капулетти де жаман емес, Джульетта туралы да солай дер едім. Бірақ Меркуционың шоқтығы бәрінен биік, қандай ақжарқын, адал... Осындай көңілді, парасатты адамдарды басқаның кінәсіне бола өлтіру қиянат қой. Ромео мен Джульеттаға келсек, өздерінен көрсін. Сірә монах әйел Ромео мен Джульеттадан жалыға бастаса керек. Ол бұл мектепті біледі екен, мақтады. Мен келіскен де, жоққа шығарған да жоқпын. Осы тұста тарих пен конституциядан дәріс оқитын әйел кетулері керек екенін еске салды. Ішкен ас үшін алаңдамауларын, төлей салатынымды айтып едім, олар қарсы болды. Танысқанымызға қуаныштымын. Оның өзі де мейірімді еді, Эрнест Моррдың пойызда бірге келген шешесін еске салған, әсіресе жымиғанда. Шыным сол болатын. Өздері әйтеуір қай дінде екенімді сұраған жоқ. Аты-жөніме қарайды да ел мені ирландық деп ойлайды. Ал жергілікті ирландықтар түгелдей сол дінде. Әкем үйленбей тұрғанда католик екен, шаңырақ көтерген соң айныған. Бұл наным-сенімдегілер бір-бірін қызғыштай қориды, басқаларға - салқын.
Хуттон мектебінде Луй Гарман деген католик жолдасым болды. Онымен дәрігердің қабылдау бөлмесінде отырғанда таныстым, тенниске жазылу үшін медициналық тексеруден өтесің. Ол осы ойынды қатты ұнатады екен, жазда ылғи Форестхиллде шақырылатын жарыстарға қатысып келіпті. Онда мен де талай болғам, екеуміз теннис жайлы кәдімгі білгірлер секілді әңгіме-дүкен құрдық. Мұны қай дінде екенімді білу үшін сұрағанын ішім сезе қойды. Егер католик болсам, теннис жайлы екеуара әңгімеміз ұзаққа созылар еді. Әрине, сөзіміз сол жерде кілт үзілген жоқ, бірақ қызығы кете бастады. Монах әйелдер дінімді сұрағанда, әлгіндей жылышырайда қоштаспас па едік, кім білсін. Олар кеткен соң, екеуіне бар-жоғы он доллар бергеніме өкіндім. Қалтам жұқара бастаса да көбірек ұсынуым керек еді. Алайда әлі Салли Хейспен кездесуім керек, спектакльге, тағысын тағыларға шығынданасың. Бұл ақша деген пәлені кім ойлап тапты екен?! XVI Тамақтанып болғанда сағат әлі он екі еді, Саллимен екіде жолығамын. Оған дейінгі уақытты бірдеңе етіп өткізу керек. Ойымда әлі әлгі екі монах әйел. Көз алдыма қайырымдылық зекетін жинайтын ескі сабан кәрзеңке келді.
Шешем, апайым, Салли Хейстің анасы әмбебап дүкеннің бұрышында соны ұстап тұрса қайтер едім. Оларды сондай халде көру түгілі, елестетудің өзі қиын. Бәлкім шешем сауап үшін солай жасай алар, ал соңғы екеуіне мүлде жараспайды. Рас, апайым қайырымдылық шараларымен жиі айналысады, әрине сабан кәрзеңке көтеріп емес, Қызыл Крест, тағы сол сияқты ұйымдар арқылы. Қашан көрсең де мұнтаздай, әдемі киінген, сыланып-сипанған. Оған енді монах әйелінің киімін қалай кигізбексің. Ал Саллидің шешесі ше? Егер тиын-тебен берушілер алдында иіліп-бүгіліп, Құдай ана көргендей құрдай жорғаласа, садақа жинауға арланбас еді. Ол өзін басқалардан жоғары ұстауды ұнатады, сондықтан мүсіркеп берген ол-пұлыңа пысқырмайды да, сабан кәрзеңкені лақтырып тастап, аяғын тәкаппарлана шіреп басып, әдейі ең қымбат ресторанға кіріп кетеді. Ал жаңағы монах әйелдер мейлінше кішіпейіл, өздері қымбат мейрамхананы өңінде түгілі түсінде де көрмеген шығар. Бродвейге әйтеуір көңіл көтеру керек болған соң бардым, ол жаққа аяқ баспағалы не заман?! Күй табақ сататын дүңгіршектер кездесе қалса, кіріп шығу да ойымда жоқ емес. Фибиге " Кішкентай Шерли Бинзді" сатып алғым келген.
Тамаша ән, тісі түсіп қалған кішкентай қыз елге көрінуге ұялып үйден шықпайды. Әнді негр әйел Эстелла Флегтер орындайды, әсерлемей, құбылтпай қарапайым да жағымды дауыспен әдемі шырқайды. Егер әлдебір танымал ақ нәсілді әнші айтса, мәнерлеймін деп бүлдіріп бітер еді. Алғаш рет оны Пэнсиде естідім, біздің үстімізде тұратын балада табағы бар екен. Фибиге қатты ұнар еді дедім бірден. Бірақ әлгі қанша үгіттесем де сатпай қойды. Жексенбіде кәкір-шүкір сататын ұсақ дүкендер жағалай ашық болатын, кім біледі, солардың бірінен табылар. Сәті түсіп кезіге қалса, аламын да тура саябаққа тартамын. Фиби онда демалыс сайын келетін, коньки тебуге. Күн кешегіге қарағанда жылы болғанымен аспан түнеріңкі. Алдымда бір үйлі жан кетіп барады, сірә шіркеуден шыққан беттері. Ер адам ашық сұр қалпақ киген, ондайды қалтасы жұқалар ғана алады. Өзі әйелімен қызу әңгімеге кіріскен, жанындағы баласын ұмытып кеткендей, мүлде назар аудармайды. Ал бала тротуардың жиегіне бір шығып, бір түсіп әндетіп барады. Тыңдағым келіп әдейі жақындадым. Ерсілі-қарсылы жүйткіген машиналарда да, қарсы кезіккен елде де шаруасы жоқ: " Кешке қара бидайда"... деп созады.
Қосыла кеткім келді, көңілім сәл де болса көтеріліп қалды. Бродвейде ығы-жығы халық, түс болмай жатып қаптап кеткен, у-шудан құлағың тұнады. Бұл арада елдің бас сұғатын жері көп - " Астор", " Стрэнд", " Капитолий" дейсің бе, толып жатыр. Кинотеатр жақта да қалың нөпір, билеттің кезегіне тұрғандар тұтас бір орамды толтырған, айдаһардың құйрығындай шұбатылады. Бұл адам баласын түсініп болмайсың, қайдағы бір атыс-шабысқа толы кино үшін демалыс күнін сарп етіп, ұзынсонар кезекте сарсылу, құдай куә, барып тұрған ақымақтық. Бродвейден кеткенше асықтым. Сәтін салса бәрі де мүмкін екен ғой, алғашқы дүкеннің өзінен " Кішкентай Шерли Бинз" табыла кетті. Бағасы да тәуір екен өзінің - бес доллар, бірақ оған қынжылғам жоқ, күй табақ шыныменен зәру дүние еді. Қуанғанымнан саябаққа қарай жүгіре жөнелгім келді, Фибидің қолына ұстатқанша асықтым. Дүкеннен шыққанда қарсы беттен дәмхана көрінді, сонда кіріп Джейнге қоңырау шалсам қайтеді деген ой орала кетті, ол ендігі үйіне келген де болар. Сорыма қарай телефонға Джейннің шешесі келді де тұтқаны тастай салдым. Ол кісімен тілдессең болды, ұзынсонар әңгімеге шырмаласың.
Ал мен көп сөзге жоқпын, міндетті түрде бүлдіріп тынамын. Әйтсе де Джейннің қайда екенін білуім керек еді. Көңілім қайтадан құлазыды. Киоскіден газет сатып алып театрлардың репертуарын қарап шықтым, оңған ештеңе жоқ. Ойлана келе " Мен махаббатты білемін" деген спектакльге билет сатып алдым. Оны бүгін әлдебір қайырымдылық шарасына арнап қояды екен. Мейлі ғой, ерік өздерінде. Таңдауыма ерлі-зайыпты Ланттардың ойнайтыны себеп болды, олардың қазір дәуірі жүріп тұр. Саллидің аузынан суы ағатын шығар, әлгі актерлер ойнайтын спектакль ол үшін айтулы оқиға, Лант десе ішкен асын жерге қояды. Ал маған бәрібір, Лант па, басқа ма. Жалпы театр дегеніңіздің өзі жасанды бірдеңе. Әрине кино да оңып тұрған жоқ, театрды одан тәуір деуге дәтім және жетпейді. Біріншіден актерлерді суқаным сүймейді, олар сахнада адамдарға ұқсамайды, солай болғысы келеді. Ең талантты актердің өзі кәдімгі өмірдегі адамның ар жақ, бер жағында жүреді. Ол неғұрлым қабілетті болса, соғұрлым бүлдіреді, өйткені не істесе де, қалай құбылса да жасанды екенін біледі. Ана атақты сэр Лоуренс Оливьенің өзі осы кемшіліктен арыла алмаған. Мен оны Гамлеттің рөлінде көрдім. Д.Б.
Фиби екеумізді өткен жылы алып барған. Алдымен тамақтандық, ол дәм үстінде " Гамлет" фильмі туралы тамсана айтты да қатты қызықтым. Қысқасы Лоуренс табындыра алған жоқ, даусы, түрі, жүріс-тұрысы, қылыштасқан сәттері, - бәрі жақсы, бірақ сендірмейді.Ол Гамлет секілді ақымақ шалыстан гөрі маңғаз генералға көбірек ұқсайды. Маған қайта Офелияның ағасы, әлгі фильмнің соңында Гамлетпен жекпе-жекке шығатын бар ғой, сол көбірек ұнады. Оған әкесі соңғы өсиетін айтатын жері естеріңізде шығар, аса бір тебіреністі сәт. Олар енді қайтып бір-бірін көрмейді. Бірақ Офелияның онда шаруасы жоқ, ағасының мазасын алады, біресе қанжарын қынынан суырып әкетеді, біресе қолынан тартқылайды, соның бәріне төзеді, міз бақпайды сабаз. Міне, бұл қызық, өкінішке орай фильмде ондай көріністер мүлде аз. Ал Фибиге Гамлеттің итті басынан сипап отыратын сәті ғана ұнады. Ит шыныменен жақсы еді. Билет сатып алған соң, такси жалдап саябаққа тарттым. Ол жаққа метромен де баруға болушы еді, бірақ мен асықтым. Саябақ тұнжырап тұр, маңайда тірі жан көрінбейді, қайда қарасаң да темекі қалдығы, иттің ізі. Орындықтардан ызғар еседі.
Әлде тоңғаным, әлде өзімнен - өзім денем дір етіп басылды. Мұндай да бақ болады екен, діни мейрамның жақын қалғаны мүлде сезілмейді. Бұдан былай ешқандай жақсылық болмайтындай. Айналама көңілсіз көз салып мұз жолына да жеттім. Фиби оркестрге жақын сырғанауды ұнататын. Жеткіншек кезімде мен де сөйтуші едім. Ол жерден Фиби көрінбеді. Орындықта конькиін байлап отырған соның жасындағы қыз баланың жанына бардым. Жетпіс бірінші көшеде тұрады. Төртінші сыныпта оқиды. Біздің сынып өткен сенбіде барған, бүгін солардың кезегі. Қыз бала иығын қиқаң еткізді. Сол сәт бүгін сенбі емес, демалыс екені есіме түсті. Өзінің қолы тоңып қалыпты, конькиін бекітпек болған әуресінен ештеңе шығатын түрі жоқ. Кілтін алдым да әп-сәтте бәрін ретке келтірдім. Ол рахмет айтуды ұмытқан жоқ, әдепті екені көрініп-ақ тұр. Кішкентай балалардың бәрі сүйкімді ғой. Мені құрбым күтіп тұр, кетуім керек, - деп сырғанай жөнелді. Фибидің бүгін онда бармайтынын білсем де, саябақты кесіп өтіп этнографиялық мұражайға тарттым. Қарындасымның жасында мұғалимамыз мисс Эглетингер сонда жиі апаратын, ішіндегі экспонаттардың қайсы қай жерде тұрғанына дейін белгілі. Бір барғанда жан-жануарларды, келесіде үндістің көне бұйымдарын тамашалайтынбыз.
Онда не жоқ дейсің: ыдыс-аяқ, сабан кәрзеңке сияқтылар жетіп артылады. Әлі есімде, экскурсиядан соң үлкен аудиторияда фильм көрсететін. Колумбияның Американы қалай ашқаны, шеккен азап - бейнеті, Изабелла арқылы Фердинандтан кемеге ақшаны зорға алғаны, матростардың бүлігі маған сол фильмдер арқылы бала кезімнен белгілі. Басқаларды қайдам, мұражай өзіме қатты ұнайтын. Әлі есімде, аудиторияға бару үшін үндіс залынан өтетінбіз. Ол ұзыннан-ұзақ болатын. Алдымызда мұғалима, соңында қаздай тізілген біздер. Қос - қостан қол ұстасып аламыз, менің қатарыма ылғи Гертруда Левина деген қызды қоятын. Еденнің төсеніші жалтырап жатады, қолыңда шыны шарың болып, қапелімде түсіріп алсаң, атшаптырым зал жаңғырығып жүре береді. Мұғалима абдырап бәрімізді қалт тоқтатады, не болып, не қойғанын анықтағанша тапжылмай тұрасың. Мисс Эглетингер сондай сәттердің ешбірінде ашуланған емес. Бұдан әріде үндістердің ұзын қайығының жанынан өтеміз. Оның ішіндегі жиырма шақты үндіс бізге түксие қарайды, отырғандарының да, түрегеп тұрғандарының да түсі суық. Ең алдыңғысы маска киіп алған, көзің түссе тұла бойың тітіркенеді. Ол - сиқыршы.
Сол жерден өтіп бара жатып, ескекке немесе басқа заттарға саусағың тиіп кетсе, мұражайдың қызметкері міндетті түрде көріп қалады. Бұдан әріде үлкен шыны қорап бар, ол да үндістердің мүсіндеріне толы, бірі ағаш таяқшаны үйкелеп от тұтатпақшы болып жатыр. Кілем тоқыған әйелдің емшегі сәл ашылған, біз соған ылғи үңілетінбіз, тіпті қыздар да. Ал шыға берістен көлдегі ойықта балық аулаған эскимосты көресің, жанында екі үлкен балық. Екінші қабат аң-құстарға арналған, су ішіп жатқан бұғы, оңтүстікке ұшып бара жатқан қаз-үйрек... Ең қызығы - мұражайға қанша рет келсең де ештеңе өзгермейді, бәрі бәз баяғы орынында тұрады: су ішіп жатқан әлгі бұғы да, оңтүстікке бет алған құстар да, кілем тоқыған әйел де, балық аулаған эскимос та. Өзгеретін тек өзің, бәлкім бірер жасқа есейерсің, қол ұстасқан қызың Гертруда емес, басқа болар, үстіңдегі киімің де сан рет ауысар, мисс Эглетингердің орнында одан да мейірімді жап-жас мұғалима ақылын айтып келе жатыр... Көңіл-күйің де басқаша болары сөзсіз, өйткені таңертең әкең мен шешеңнің ваннада айғайласқанын естігенсің. Көшедегі шалшыққа төгілген бензин де, тұнжыраған күн де, ығы-жығы халық та жүйкеңе тиген.
Жолшыбай аңшы қалпағымды қалтамнан алып, көзіме түсіре кидім, күн суытып бара жатқандай ма қалай, денем тоңазыды. Ал ойымда Фиби мен мұражай. Қарындасым да мен көрген экспонаттарды сан рет тамашалаған шығар, ал өзі, әрине, жыл сайын, тіпті күн сайын өзгереді, бірақ оны сезбейді. Өмір дегеніңіз сондай, бәрін тоздыруға асығады. Ал сен бұған қынжыласың да іштен тынасың: - Адам да ана шыны қораптағы үндістер секілді ешқашан өзгермесе ғой, - дейсің. Оның мүмкін емес екенін біле тұра солай қиялдайсың. Осындай қашаған ойды қуалап мұражайға да іліктім. Қырсық қылғанда, оған кіргім келмеді, үлкен саябақты жаяу кесіп өтіп, ентігіп жетсем де, құлқым жоқ. Әрине Фиби сонда екенін білсем, кегежем кері тартпас еді. XVII Мейманханаға келіп сағатқа қарасам, Саллидің келуіне әлі ерте. Холлдағы креслоға жайғасып, жан-жағымды түгендеуге кірістім. Пансиондарда қызық-думан демалыс күндері басталатындықтан ел көп, әсіресе қыздар жетіп-артылады. Біреулері аяқтарын айқастырып қойып жігіттерін күтіп отыр. Екіншілері ерсілі-қарсылы сенделеді. Аққұбасы, сарысы, ұзын - қысқасы - бәрі табылады. Сұлуы да, ұсқынсызы да, аяғы түзуі мен қисығы да жетіп жатыр.
Соларға көз салсаң, түрлі ой қозғайды, қайсысын қандай тағдыр күтіп тұр екен дейсің. Ұзамай оқуларын да тауысар, ал содан кейін ше? Бәз біреулері күйеуге шығар, бірақ кімге? Құдай біледі, көбі қайдағы бір жексұрындар мен қуыс кеуделерге тап болады, мәселен, көлігінің жанармайды аз жағатынын айтып бөсуге арланбайтын, не болса соған тас-талқан ашуланатын, өмірінде кітап оқымаған, гольфтан немесе пинг-понг секілді арзан ойыннан ұтылып қалса, әкесі өлгендей күйзелетін ұсақ-түйектерге кезігеді. Әрине қуыс кеуделерді бірден айыру қиын, әшейінде елдің бәрі тамаша, ал сырын біле келе безе қашасың. Электон - Хиллде Гарис Маклин деген баламен бір бөлмеде тұрғам, сырт қарағанда данышпан, бірақ барып тұрған берекесіздің өзі, ақылды болып көрінгісі келе ме, көзі ұйқыға кеткенше сайрайды. Сонда не айтады дейсіз ғой, Америкадағы ең соңғы ақымақ та әңгіме етуге арланатын ұсақ-түйекті тізбелейді келіп. Әр байғұстың кісі елерлік бір қасиеті болатыны секілді ол құбылтып ысқырғанда алдына жан салмайды. Төсегін жинасын, шкапқа киімін ілсін, тамылжытып ысқырады да жүреді. Сізге өтірік, маған шын - оған классикалық шығармалар да бұйым емес, ал джазға келгенде аруақтанып алады.
Мен, әрине, оны көзінше көтермелеген емеспін, бірақ көке - мылжыңдығына осы қасиеті үшін төзіп, екі ай бірге тұрдым. Айтайын дегенім бұл да емес-ті, адамды бірер қылығына қарап сызып тастауға болмайтындығын әңгіме етпекші едім. Сондықтан қуыс кеуделерге тұрмысқа шыққан қыздарды бас салып аяу артық, ондайлар әдетте ешкімге кесірін тигізбей салдырлайды да жүреді. Баспалдақтан Салли көрінді де орнымнан тұрдым. Құдай-ау, қандай сұлу еді өзі. Үстіндегі қара пальтосы мен сол түстегі ықшам қалпағы жарасып-ақ тұр. Жалған айтсам, тіл тартпай кетейін, оған үйленгім келіп, басым шыр айналды. Сірә, денім сау емес менің, есім дұрыс болса, осыған дейін ұнамай келген қызға аяқ астынан құлап түсем бе?! Көріспегелі көп болды ғой. Даусы саңқ-саңқ етеді, естіген құлаққа ыңғайсыз. Оны елейтін Салли жоқ. Сұлуларға бәрі жарасады дейтін шығар. Кешіккен жоқпын ба? Шын мәнінде ол он минутқа кешіккен, бірақ оны ойлаған мен жоқ. Қызды күткеннен өлген адамды естіген емеспін. Ана бір сурет бар ғой, әлгі нақсүйерін тоса - тоса сүмірейіп қалған бейшараны бейнелейтін " Сэтердейивнинг пост", ойдан шығарылған сайқымазақтың дәл өзі.
Күткенің сұлу болса, таң атқанша тұрсаң да дәл сондай сорламайсың. Баспалдақтан түсіп таксидің аялдамасына келдік. Қандай ғажап! Таксидің ішінде екі рет жеңіл-желпі сүйістік. Салли әуелде қарсыласқан болды, ернінің бояуын кетіргісі келмеді, бірақ мен нағыз жігітше қимылдап илікпесіне қоймадым. Бауырыма басып: – Сүйем де күйем! Әрине, өртеніп бара жатқан ештемем жоқ. Алайда денім сау болмаған соң, қайтесің енді. Кірпі қазір сәннен қалған. Соңғы сөзі көңілімді құлазытты. Спектакль бұрын көргендеріме қарағанда жаман емес сияқты еді. Әйтсе де оңып тұрғаны шамалы, ұзақ жыл бір шаңырақтың астында болған шал мен кемпір туралы. Жас кездерінде әке-шешелері қосылуларына қарсы болады, әсіресе қыздың жағы. Бірақ ол дегеніне жетеді, содан екеуінің ащы ішектей созылған тарихы басталады. Жігіт соғысқа аттанады, қыздың ағасы ішіп кетеді. Қысқасы - осы секілді қым - қиғаштар. Бір сөзбен айтқанда - жасанды. Рас, шал-кемпірдің бойында аздап тартымдылық бар, тауып сөйлейтінін айтам. Алайда олардан да жалығасың, біріншіден шай ішуден қолдары босамайды, шымылдық ашылды екен, жалшы шайнек әкеле жатады. Сахнада дамыл жоқ, бірі кіреді, бірі шығады.
Альфред Лант пен Линн Фонтанн ерлі-зайыпты қарттарды тәп-тәуір ойнады, бірақ маған ұнаған жоқ. Олар кәдімгі өмірдегі адамдарға да, актерлерге де ұқсамайтын, өздерінің басқалардан ерекше екендіктерін сезгендіктен сөздерін де, жүріс-тұрыстарын да шамадан тыс әсірелеп мезі қылды. Бірін-бірі тоспайды, бастырмалатып ала жөнеледі. Адам дегеніңіз сахнада да, өмірде де өзіне ұқсас болу керек қой. Ал Лант пен Фонтанн Гринич-Вилледждегі музыкант Эрни секілді өзінің шын мәнінде қандай екенін ұмытып, ауада қалықтап жүрді. Дегенмен, талантты екендіктері көрініп тұр. Алғашқы актыдан соң елмен бірге шылым шегуге шықтық. Жұрт темекінің түтінін бұрқылдатып тұрып жағалай даурықсын келіп. Пьеса туралы жамыраса саңқылдайды, түрлеріне қарасаң: Естідің бе, міне мен қандаймын! Жанымызда темекі тартып тұрған актердің түрінен де жасандылықтың жылымшы лебі еседі, өзін тағы бір жерден көрген сияқтымын, әрі ойлап, бері ойлап есіме зорға түсірдім, бір әскери фильмде шабуылға шығарда үрейі ұшып қалшылдаған су жүректі ойнаған. Қасындағы аққұба қыз жүзіктің көзінен өткендей. Екеуі де елдің өздеріне қарағыштағанын жорта байқамағансиды. Өздерінше қарапайым болып көрінгендегісі, тап бір атақты кино жұлдызы дерсің. Салли жан-жағын үнсіз шолып, көзін аударып-төңкеріп әлек.
Қарсы беттен қара сұр костюм мен торкөз жилет киген мұнтаздай біреуді көрді де құбылып сала берді. Білетін адамым, - деп тықыршыды. Мұнымен қай ортаға барсаң да осы, әйтеуір біреумен әлдебір жағдайда кездескен болып шығады. Енді екеуі сонадайдан шұрқырасқан. Ол бұлқан-талқан ашуланды. Бірақ мұнысы артында зілі жоқ жай әшейін екен, анау жанымызға келгенде жадырап қоя берді. Екеуінің қалай әмпей-жәмпей болғанын көрсең, құдды ұзақ көріспеген қимас жандардай. Бұдан кейінгі айтқандарын сол сәтте ұмытып қалдым, сірә Эндоверде оқыдым деген секілді. Ол жауап беруге асыққан жоқ. Бәрін алдын ала кесіп-пішіп, ернін де есеппен қимылдататын ақсүйексымақтардың дағдысы. Ойланғансып ілгері-кейін теңселді. Бұдан әрі екеуі таныстары туралы айта жөнелді. Оларды тауысқан соң, әр қаланың құлағын бір шулатып, соларда тұратын жақын-жуықтарын түгендеуге кірісті. Келесі үзілісте де мен жайыма қалдым, Саллиді спектакльге әкелген ана жексұрын ақсүйексымақ секілді, қыз соны төңіректеумен болды. Ал оның даусын естісең, біреу теріңді тірідей сыдырып жатқандай түршігесің. Жорта қажыған, нақтырақ айтқанда, ақылдан азап шеккенсіген жалған зиялының жезөкше даусы. Кейде сайқал әйелдің жиіркенішті жылауық сыңсуына ұқсап кетеді.
Одан спектакльден соң да құтыда алмай сарылдым, бізге біраз жер еріп келді, сірә Саллидің дәл қазір мені тастап кете алмайтынына көзі жетті ме, ақыры қоштасты-ау. Саллиге қарауға жиіркендім, таксиге отырғанда, үйіне апарып тастап, желкемнің шұқыры көрсін дейтініме сенімді едім. Ал ол болса, жайбарақат. Түскі асқа күтетін шығар? Жоқ, ешкім күтпейді. Оны неге сұрадың? Ең құрыса бір сағат. Әрине, егер көңілің соқса... Барғың келмесе... – Барғым келмейді деп кім айтты? Өткен аптада Дженнет Кальц алыпты. Саллидің Радио-ситиге неге құмартқаны енді белгілі болды. Бөкседен сәл ғана төмен түсетін юбканы киіп алып, олай-бұлай ойқастамақ қой. Айдынға біреу сүйрегендей зорға келдім. Ал Саллидің төрт құбыласы түгел, әлгі қысқа юбканы кигенде тіпті құлпырып кетті. Оны өзі де біледі, әрине. Алдыма түсіп алып бұлаң қағып барады. Мұзға табаным тигенде тілерсегім дірілдеп берекем кетті. Саллидің де шеберлігі шамалы екен, тобығы майысып қалт-құлт етеді. Айналамыз толған көз, аяғына коньки байламағандардың бәрі бізге қарап тұр. Оларға әлбетте күлкі керек, осындай еріккендер көпшілік орындарда қойдай өріп жүреді.
Бар өте ыңғайлы жерде екен, бүкіл айдын алақанға салғандай анық көрінеді. Даяшыға кока-кола мен виски әкел дедім. Соңғысы өзіме еді, бірақ ол маған спиртті ішімдік беруден бас тартты. Амал жоқ, шырын сусынын сораптауға тура келді. Қызбен сөйлесуге құлық жоқ, қалтамнан сіріңке алып, шырпыны бірінен соң бірін жаға бастадым. Тастай алмай жүрген жексұрын әдетімнің бірі. Жалындаған шиді қолым күйгенше ұстап тұрамын да, күл салғышқа тастай салам. Тек анығын айт. Ал сен сұраудан жалықпайсың. Әрине келемін. Шырпы жағуды доғардым да оған жақындап отырдым. Дұрыстап сөйлескім келді. Мәселен, түгел күйреп түскендей. Ол түсінбеді. Тағы да ештеңе ұққан жоқ. Ол бетіме аңтарыла қарады. Зеріктіріп бітірді. Бірде олай, бірде былай. Жалғыз оны емес, бәрін! Нью-Йоркті де, такси, автобустарды да, олардағы кондукторларды да, Ланттарды періштеге балайтын көкезулерді де, лифтіге кіріп-шығуды да, - түгел иттің етінен жек көремін. Бруксқа барып костюм өлшеп тұру да жүрегімді айнытады. Саған... – Айғайлама! Өтінемін! Елігіп алғанымды байқамағаным ба?! Сірә, даусым көтеріліп кеткен ғой.
Көлігіне сызат түссе, тәп-тәуір адамның өзі жындана жаздайды. Жаңа машина сатып алса, сол сәтте соңғы үлгісіне қалай айырбастасам екен деп сандалады. Ал маған ескісінің де, жаңасының да құны көк тиын. Одан да ат сатып алғаным дұрыс. Білесің бе, жылқыда адамға тән қасиеттер бар, қажет десең тілдесе де аласың. Тоқтатшы! Сен болмасаң, қияндағы орманның ішінде жатар едім! Сен үшін сандалып жүрмін ғой мұнда! Толқытпашы! Жүзінде сескеніс бар. Армандары түкке тұрмайды: ішіп - жеп, қыздармен қызыққа кенеліп, күні - түн рақаттану. Әр жылпыңның өз үйірі бар, жемін топтанып аулайтын жыртқыштар секілді. Тіпті ана серейген баскетболшылар мен бридж ойнаушылар да бір-бір қарақшы топ құрып алған. Зиялысымақтарың сыбысын шығармай жұтатын ордалы жылан тәрізді, қыңқ етіп көр, қылқ еткізсін. Мен еш жерден және ешкімнен жақсылық дәметкен емеспін. Дәметпеймін де. Сен түсінесің бе соны. Біттім, таусылдым әбден. Гринич-Вилледжде танысым бар, ол маған он доллар қарыз, машинасын бірер аптаға сұрап ала алам. Таңертең Массачусетстегі Вермонтқа тартамыз, ол жақта көрікті жерлер көп, жұмақтың өзі. Аралаймыз, аунап-қунаймыз.
Тоқтай алар емеспін, айткан сайын толқимын, Саллиға тығыла түсіп қолынан ұстадым. Содан соң әлгі танысымның машинасына отырып тайып тұрамыз. Ақша таусылғанша туристердің лагерьлерінде боламыз. Ал қалта тақырланғаннан кейін нағыз рақат өмір басталады, ормандағы бұлақты мекендейміз, бәлкім қосылармыз. Қысқа керек ағашты, тағысын - тағыларды өзім дайындаймын. Қандай ғажап! Көз алдыңда елестетші өзің! Қалай? Келістік пе? Неге деймін? Өтінемін! Біріншіден біз әлі баламыз. Ақша біткен соң қалай өмір сүретінімізді дұрыстап ойладың ба? Жоқ, ойлаған жоқсың. Айдалада жұмысты қайдан табасың? Аштан өлеміз. Мұның, кешірерсің, қиялилық! Бұл қиялилық емес. Жұмыс табамын, оған алаңдамай-ақ қой. Жалпы шошынатын ештеңе жоқ, одан да сенімен ешқайда барғым келмейді деп шыныңды айт. Саллиді жек көре бастағанымды сездім. Түсінесің бе, келешекте. Сен университет бітіресің, үйленеміз, содан кейін талай ғажайып жерлерді емін-еркін аралаймыз. Көңіл-күйім мүлде бұзылды. Сапар дегенің қызық -қуаныштан жұрдай бірдеңе болады да шығады. Көзіңе елестетші өзің, әуелі қаптаған ағайын-туыспен қоштасып, әрқайсына қайда баратыныңды айтудан аузың көпіреді, содан артынып-тартынып жолға шығасың.
Зілдей жүктерді ақ тер, көк тер арқалап, қонақ үйдің бірінен соң біріне көшесің. Сөйтіп жүріп әке-шешеңе ат шалдырған сайын жеделхат салуды ұмытпауың керек. Сондай да сапар бола ма екен?! Жалпы есейгеннен соңғы өмірде түк мән жоқ. Жұмыс істеп пора-пора ақша тапсаң да, қызметке машинаңмен баратын деңгейге жетсең де - бәрі бір мағынасыз бірдеңе. Ал айналаң тасқын судай арнасына салып алып ағызып бара жатады, құлқың соқпаса да киноға барасың, атыс-шабыс, у-шу басыңды қатырады. Ақсүйексымақ болып көріну үшін гольф не бридж ойнауға мәжбүрсің. Ат жарыстарында төбе көрсетпесең, тағы пәле. Ара-тұра жаңа кеменің суға түсіру рәсіміне шақырады, мэрдің не сол сияқты кекірейіп қалған біреудің еркетотай әйелі шампан сындырады, ду-ду қол соғасың, елді күлдіру үшін әкелген маймыл да алақанын шапақтап ыржаң-ыржаң етеді. Осындай да өмір бола ма екен? Бірақ сен түсінбейсің ғой, саған бәрі бір. Екеуміздің мана жолыққан кездегі сүйіспеншілігімізден ештеңе қалмаған секілді. Оның ағымнан жарылып айтқандарымнан түк те ұқпағаны жынымды келтірді. Жүрегімді ақтарып сырласа алмайды екем мұнымен. Салли есінен адасып қала жаздады, әлгі сөзім жанына қатты батқаны ма?!
Олай жасамауым керек еді, әрине. Қыздардың алдында бұлай қитықпаушы едім, өзі ғой жүйкеге тиіп біткен. Кешірім сұрап едім, жылап жіберді. Жүрегім аузыма тығылды, әкесіне барып шағынса, тілдеді десе, бір пәлеге қалғаным. Онысы сорайған біреу, ылғи түксиіп жүреді. Мені ұнатпайтын, мінезі шапшаң дейтін көрінеді. Сені ме? Сендей тұрпайыны ма? Көзінің жасын тыя алмай ықылық атты. Үйге шығарып салайын. Шығарып салуға көнеді деп ойласаң, барып тұрған ақымақсың! Мені ешкім ешқашан бұлай жәбірлеген емес! Оның соңғы сөзі күлкілі естілді, қарқылдап қоя бердім, барды басыма көтерген шығармын. Әрине, мұным алғашқы қылығымнан да сорақы дөрекілік еді, Салли түтігіп кетті. Енді бұл жерде қалу мүмкін емес еді, бірақ жазған құлда шаршау жоқ, тағы да кешірім сұрадым, ол кет те кеттің астына алды. Әрі тұрып, бері тұрып жөніме кеттім, Саллиді үйінен шақырып алып, осылай жалғыз тастағаным ақылға сыймайтынына іштей ыңғайсызданған күйі бардан шығып бара жаттым. Оған неге осынша ағылып - төгілгенім жұмбақ. Массачусетске, Вермонтқа шақырып нем бар еді?! Мұндайлармен сапарға шығуға болмайды, тіпті өзі өтінсе де.
Ал әлгінде оны шынымен үгіттеп едім, мына ығы-жығы дүниеден аз күнге болса да алыс кеткім келді. Енді міне, жалғызбын, қасымда ешкім жоқ. Сірә, есім дұрыс емес, құдай біледі, сау емеспін мен! XVIII Қарным ашты, буфетке кіріп жүрек жалғадым да телефон іздедім. Джейннің үйіне келген -келмегенін білгім келді, бүгінгі кешті сонымен бірге өткізсем, биге барсақ, беймаза көңіл байсал тартар ма еді. Би алаңынан мен оны соңғы рет мектептегі кештердің бірінде Эл Пайк деген әумесермен көргем. Чоутта оқитын ол өзін тамаша спортшымын деп есептейтін, бассейннен шықпайды, биіктен суға күмп-күмп секіреді де жатады. Турасын айтқанда кәдімгі жарыместің өзі, бұлшық еті бұлт-бұлт, ал басында дәнеме жоқ. Қыз атаулы жағалай жұмбақ қой, осындай кемістердің көңіліне қарағыш келеді шетінен. Джейннің Эл Пайк туралы әңгімелеп тұрып: - Оп-оңды жігіт, құдай ақылдан кенде қылып қойса, лажы қайсы. Аяйсың өзін, - дегені есімде. Олар сөйте тұра есті жігіттерге мін таққыш-ақ. Джейннің құрбы қызы менің бір жолдасыммен білгірлер командасының капитаны екенін айтқаны үшін кездеспей қойды. Капитан екенін айтса, мен құлап түседі дей ме?!
Ал осыдан кейін әйел затын түсініп көр. Джейннің үйінде телефон тұтқасын ешкім көтерген жоқ. Онда үш-ақ адамның телефоны жазылыпты: Джейннің, Элктон-хиллде сабақ берген ұстазым мистер Анатолинидің және әкемнің қызметінің. Алғашқысының үйі жауап бермесе, кейінгі екеуінің дәл бүгін қажеті жоқ-ты. Сөйтіп өзіммен - өзім сабылып тұрғанда, Хуттон мектебінде бірге оқыған Карл Льюс есіме түсті. Менен үш жас үлкендігі бар, керемет білімді. Мектепте ой-өрісіміздің қаншалықты деңгейде екені сыналғанда, ол ең жоғары көрсеткішпен бәрімізден оқ бойы озық шыққан. Қазір Колумбия университетінде оқиды, ұмытпасам Алпыс бесінші көшеде тұратын. Анықтама арқылы телефонын тауып алдым. Қас қылғанда ол түс мезгілінде бос емес екен. Мен оны соңғы көргенде " май құйрық" деп кекетіп мұқатқан болатынмын. Кешке дейін көп уақыт бар, Радио-ситиге қайтып барып кино көруден басқа амал қалған жоқ. Мен келгенде екі кино сеанстың арасында болатын ойын-сауық басталып кетіпті. Рокетт труппасы билеп жатыр, бір-бірін мықындарынан ұстап алып ерсілі-қарсылы секеңдейді. Елде ес жоқ, у-шу. Би мен азан-қазан музыка желіктіріп жіберген біреу қайта-қайта айғайлайды. Қалай аталады бұл? Ешкім жауап бермейді.
Рокетт труппасынан соң аяғына ролик байлап алған қара фракты жүйткіп шықты. Елді әзіл айтып күлдіріп жүріп, аласа үстелдердің астынан зу-зу өтеді. Байғұс осы көріністі мінсіз орындап шығу үшін күн сайын қанша сағат ақ тер, көк тер болады екен? Келесі кезек актерлерге тиді, үлкен жәшіктерден қанатты періштелер шығып, Христос керілген кресті иықтарына салды да арлы-берлі жүре бастады. Бұл көрініс діни мейрамда жыл сайын қойылады, ел: - " Қандай тебіреністі! Ал мен жүректі шымырлататын құдіретін сезбей-ақ келемін. Өткен жылы Салли Хейс екеуміз көргенбіз, ол аһ ұрумен болды. Бәлкім, солай да шығар. Христосқа ойынға қатысушылардан жалғыз адам ғана ұнауы мүмкін, ол оркестрдегі шебер барабаншы. Мен оны сегіз жасымнан, әке-шешем Алли екеумізді Радио-ситиге жетектеп әкеліп жүрген шақтан білемін. Інімнің жақсы көріп кеткені соншалық, бірде хат жазып та жіберді, бірақ барабаншы оны алмаған болуы керек, өйткені конвертке мекен-жайды жазуды білмейтін кезіміз. Ішімді пыстырып барып, діни көрініс те бітті, фильм басталды. Алек деген ағылшын туралы екен, соғыста жараланады да әскери ауруханада жадынан айырылады.
Лондонның көшесінде таяққа сүйеніп, сылтып басып келе жатады, қайда жүргені, не іздейтіні беймәлім, өзінің герцог екенін де ұмытқан. Сөйтіп сенделіп жүріп бір күні автобуста қарапайым қызбен танысады, әңгімелесе келе екеуі Чарлз Диккенс десе ішкен асын жерге қоятын болып шығады, " Оливер Твисті" қайда барса да жандарынан тастамайды екен. Сонымен не керек, екеуі кездесе сала бір-біріне өле ғашық болады. Киноларда ешкімнің де төрт құбыласы тең болмайтыны секілді қыздың мұңы бір басына жетерлік екен. Баспа ісімен айналысқанымен, соғыста жүйкесі жұқарған, операция жасауға қабілетсіз болып қалған інісі ішкілікке салынып, тапқан-таянғанын судай шашады. Алик білекті сыбанып жіберіп кітап жазуға кіріседі, шаруалары жүріп береді, қалталары қалыңдап, естері жиналған соң үйленбекке ойысады. Бірақ Аликті Марсия деген баяғыда атастырылып қойылған қызы дүкенде кітабына қолтаңба беріп отырған жерінде көріп қалады. Сен осындай да осындайсың дейді, шешесі талайдан күтуде екенін, қайғыдан екі көзінен айырылғанын егіле баяндайды. Алик оның біріне де сенбейді, үйіне барудан бас тартады, тек баспагер қыздың қолқалауымен зорға көнеді. Алайда құшағына басқан анасын да, алдынан еркелеп шыққан итін де танымайды.
Бір күні аулада тұрғанда балалардың қатты тепкен добы басына сарт етеді. Сол-ақ екен, ақыл-есі әп сәтте бүтінделеді де кетеді. Шешесімен табысады, герцог екенін де біледі, баспагер қызға үйленіп, ертегілерде айтылатындай мал малданып, жан жанданып шыға келеді. Аликтің осы өзгеруін күтіп қана жүргендей, маскүнем ағасы ішуін күрт тоқтатады. Марсияға ғашық болып, ол да бұған ынтығып дегендеріне жетеді. Құдай берем десе үйіп-төгіп жарылқай салмай ма, арақтан құтылған хирург Аликтің шешесінің көзіне операция жасап, ол бұрынғыдан да жақсы көретін болады. Ең соңында бәрі ағыл-тегіл дастарқанның басында шаттыққа бөленіп отырғанда, есіктен кішкентай күшіктерін шұбыртып ит кіреді. Оны Алик арлан деп жүрсе, қаншық екен. Көрем десеңіздер, әрине, еріктеріңіз өздеріңізде алайда дені сау адамды ауру қылатын фильм екенін ескертуді ұмытып кетсем, айыпқа бұйырмаңыздар. Менің бір жарым сағатқа созылған, шындыққа үш қайнаса сорпасы қосылмайтын осы жасанды оқиғалардан жүрегім айнып отырғанда, жанымдағы әйел еңкілдеп жылаумен болды. Қайдағы бір Алик-саликке ботадай боздаған шіркін алдындағы жас баласы дәретханаға апар деп сағат бойы шырылдағанда міз бақпады-ау.
Асылында сызылып қалғандар мен майысып - қайысқандарды көрсеңіз: - Әй, дәуде болса, қой терісін жамылған қорқаусың-ау! Кинодан шыққан соң Карл Льюспен кездесуге Викер-барға тарттым, жолда соғыс жайлы ойлаумен болдым. Ол қай жағынан алсаң да үрейлі еді. Маған сонда да қан майданда жүргеннен әскерде болу қорқыныштырақ болып көрінді. Ағам Д.Б. Өзінің айтысына қарағанда Еуропадағы шайқастарда майдан даласын бір де бір рет көрмепті. Штаб көлігімен ковбой генералын әрлі - бері тасумен болған. Үйге оралғанда, оны танымай қалдық, күні бойы бөлмесінде жатады да қояды. Әредік әңгімеде: " Армияда жексұрындар жыртылып-айырылады, фашистерден де өткен иттерден аяқ алып жүре алмайсың", - дейтін. Өзім, мәселен, әскерде Экли, Стрэдлейтер, ана жүндес Морис сияқтылармен бірге болғанша, асылып өлер ем. Д.Б. Олай ақтарып, бұлай ақтарып, кереметтігі қай жерінде екенін түсінбедім. Барлық оқиға төңірегінде өрбитін Генри деген лейтенант маған кітаби пенде ғана болып көрінді, өмірдегі адамға ұқсамайды. Жалпы кинодағы және романдардағы адамдар неге шетінен қолға үйретілген аң сияқты болатынын ұқпай-ақ келемін.
Осы ойларымды Д.Б.-ға айтып едім, ренжіп қалды: " Қош бол, майданды" бағалай білу үшін зерде керек, әлі жассың ", - деді. Мен келісе кеткем жоқ. Маған, мәселен," Ұлы Гэтсби " ұнайды, яғни түсінгенім. Соғыс бола қалса, бұл кітаптардың жақсы-жамандығынан не пайда. Атам бомбасына мініп алып, жарылып өле салу керек. Сіз Нью-Йоркте тұрмағандықтан Викер-бардың" Сетон-отель " қонақ үйінде екенін білмейтін шығарсыз. Ол - ғаламат мейманхана. Ертеректе жиі баратынмын, кейін сиреттім. Бар ерекше салтанатты болғандықтан сықырлаған мырзалар мен шетелдіктер көп келеді, тіпті басқа мемлекеттердің әншілерін де кездестіруге болады. Бірде осы жерде Тина мен Жанин деген екі француз қызының өнерін қызықтағам. Олар бір кеште жұрттың алдына үш рет шықты. Тина рояльда ойнап, Жанин ән салды. Соңғысы сахнаға көтерілген сайын орындалатын әннің мазмұнын түсіндірумен болды, ағылшыншасы шала-шарпы. Кішкене француз қыз Нью-Йорк үлкен қала келеді. Ұл бала қатты-қатты ұнайды. Сіздер соны тыңдайды, - деген сияқтылар. Бардың қожайыны қалталы мырзаларға иіліп-бүгілумен ақ тер, көк тер болады да жүреді.
Оның мүлде танымайтын адамына: - Сіздерде, Коннектикутте бәрі ғажап қой! Иә! Білемін, сіз Флоридадансыз ғой? Қайтесің енді, әркімнің өзіне оңтайлы өмір сүру тәсілі бар. Мен жеткенде Льюс әлі жоқ-ты, орын алдым да виски ішіп жеңілдеген сияқтандым. Таяу отырған мырзасымақ мақтауға керемет шебер екен, жанындағы қыздың басын шыр айналдырды. Қарсы беттегілер кеш басталмай жатып у-шу, қазірдің өзінде ду етіп тұтана кеткелі отыр. Льюс көп күттірген жоқ, тура айтқан уақытында келді. Оны жақсы білетінім - жоғарғы сынып оқушысы ретінде бізге ақылшы болып белгіленген-ді. Бұл міндетін ол қиналмай-ақ атқарып жүрді, күнде кешке жинап алады да секс жайлы әңгіме шертеді. Бұл орайда білмейтіні жердің астында. Қой-ешкінің соңынан жүгіретін хайуан тектестер, әйелдің іш киімінен қалпағына астар тігіп алатындар туралы бастап, қай актрисалар әйелдермен араласуды қалайды, қай кино жұлдызы еркектерді ұнатады, - мүдірмей жосылтады. Білетін атақтыларың жайлы сұрап үлгермей жатып кім екенін сол сәтте білесің. Әрине, сенгің келмейтін кездерің де болады. Әйелі бар, гангстерлер мен ковбойларды ойнайтын атышулы актердің соншалық азғындауы ақылға сыймайды. Санаңды әзәзіл улап тастаса, қалай бұзылғаныңды өзің де білмей қаласың.
Осылай үрейімізді ұшырады. Льюстің өзі де сондай секілденеді. Алайда оның керемет ақылды екені есіңе түсіп, бұл күдігіңнен арылуға тырысасың. Барменді шақырып, мартини алдырды. Ол өзіне қатысты не сұрасаң да жақтырмайтын, бұл жолы да кіржің ете қалды. Қалай, ол жақ ұнады ма? Көзге қораш жер болса, бармас едім ғой. Сол баяғыша азғындарды зерттеуден қолың тимей жүрген шығар. Маған керегі күлкі емес, сенің ақылың. Бір қолайсыз жағдайға тап болып... – Колфилд, қойшы осындайыңды! Бүгін тыныш дем алайықшы. Ақылдылардың жайы белгілі ғой, көңілі соқпаған әңгімені тыңдағылары келмейді. Хуттонда көңіл қосып жүретін қуыршағың аман-есен бе? Кеудесін-ай өзінің, бір керген адам ғұмыр бойы ұмытпас. Баяғыда қош айтысқанбыз. Тәрізі Нью-Гемпширдегі келген-кеткендерді арбап - алдап жүретіндердің біріне айналған-ау деймін. Ол сен десе жайылып төсек болатын, соншалық масқаралауға аузың қалай барады?! Өзіңді қатты құрметтеуші еді, сондықтан ба, жамандыққа қиғым келмей отыр. Айтқанына көндім, қыз жайлы жалғастырсам, кетіп қалатын секілді болды, тағы да бір-бір виски алдырттым, не екенін қайдам, ағыл-тегіл ішкім келді. Мүсінші. Жасы нешеде?
Отыздан асқан кәрі қызды қайтпексің? Мен бұл жолы әншейін қызық үшін емес, шынымен құмартып сұрадым. Льюс әйелдердің қай жаста қандай қылығы болатынын жақсы білетін. Олар шынымен ғажап па? Біз былай келісейік. Осы кеште анау-мынау арзан әңгімені қысқартайық. Есейетін шағың жеткен жоқ па, сенің. Онымен үнсіз келіскен сияқтандым. Льюс өзіне тағы да мартини алдырды. Сірә онымен Хуттон мектебінде танысқансың ғой. Оның Штатқа келгеніне санаулы-ақ ай өтті. Қытайдың қызын ұната қоюың екіталай. Қызық екен мынауың! Секс жайындағы ма? Немене, Қытай бұл жағынан бізден озып кетіп пе? Басталған әңгімені аяғына дейін жеткізгім келді. Маған Шығыстың секс хақындағы философиясы ғаламат қызық секілденді. Мен де осылай ойлаймын. Бар гәп кімге тап болатындығыңда. Егер... – Айғайламай, ел қатарлы сөйлесеңші! Еліріп барасың ғой, тегі! Бірақ қыздың бәрі бірдей емес, әдептісі бар, әдепсізі бар... – Сөзді қысқартайық, - деп күрт кесті Льюс. Жеке өміріне үңілгім келгеніне шамданғаны ма, қабағынан қар жауды. Ал өзі сырыңды білмек болса, таскенеше жабысады. Хуттонда оқып жүргенімізде құпияларымды егжей-тегжейіне дейін айтқызатын.
Өздерін ақылды санайтындар басқалардың жеке пікірі болуын қаламайды, сен тек солардың айтқанымен жүріп-тұруың керек. Өйткені бәз біреулердің асыра айтып қоюынан өлердей қорқады, маңайындағылар ақымақ болған сайын кемеңгерлене түседі ғой. Шала естілерге мұнда орын жоқ. Тіптен де дұрыс! Айтпағым да, Льюстен естиін дегенім де бұл емес-ті. Сөз төркінін күрт өзгерттім. Түсінесің бе, ешқандай! Менің бар бақытсыздығым осында. Ешкім ұнамайды маған. Өмірім өмір емес! Барасың ба, жоқ па, маған бәрібір. Жынданып кетсең де еркің. Жындыханаға тығып тастай ма? Қысқасы, әкеме барғың келсе -бар, барғың келмейді екен - басымды қатырма! Иығына қолымды салдым. Ол сағатына қарады. Сені көргеніме қуаныштымын. Барменді шақырып, есептесуін өтінді. Оны неге сұрадың? Тексерді ме, жоқ па? Арнайы тексерген емес, бірақ өмірге бейімделуіме көмектесті. Кешігемін. Қайырылмастан кетті де қалды. Оны алған бетінен тайдыра алмайсың, сөзге де дес бермейді. Мектепте арнайы сынақ өткізілгенде оның сөздік қоры бәрімізден көп болып шыққан. XX Вискиді суша сімірдім, Тина мен Жаниннің қашан шығып ән айтатынын күте - күте тағатым таусылды.
Сірә бүгін олар таза болмайтын шығар. Әйел пішіндес біреу рояль ойнап отыр. Осы жерде кейін пайда болған сұлу Валенсия соған қосылып ән салды. Айтарлықтай көркі де жоқ, әйтсе де Тина мен Жаниннен тәуір. Рояль мен отырған жаққа таяу тұрғандықтан, бет-әлпетін анық көрдім. Көзімді қысып едім, байқамағансыды, әнін айтып болысымен тайып тұрды. Метрдотельді шақырдым. Бірақ солай жасайтынына сенгем жоқ. Бұл өмірде тірі жан сөзінде тұрмайды. Барда түнгі сағат бірге дейін отырдым, есімнен танғанша ішсем керек, көзімнің алды кейде тұманданып кетеді де зорға сейіледі. О, тоба, баяғы сандырақ елес қайта оралды. Жаралы екем, оқ ішегіме тұрып қалған. Күртешемді қымтай түсіп, қанымды жерге тамызбауға тырысып, теңселіп жүріп келем. Жаралы екенімді ешкім білмеуге тиіс. Аяқ астынан Джейнге қоңырау шалғым келді. Үйіне келді ме екен? Телефон автоматқа жеткенше Джейн есімнен шығып кетті, Саллимен сөйлескенім дұрыс секілденді. Көзім қарауытып, нөмірін зорға дегенде тердім. Даусым тым қатты шыққанын сезіп тұрмын. Холден Колфилд! Саллиді шақырыңызшы! Мен оның әжесімін. Сіз неге түн ішінде дүрліктіресіз елді! Сағат қанша екенін білесіз бе?
Алайда Саллимен сөйлесуім керек. Өте маңызды шаруа бар. Шақырыңыз. Ертең хабарлас. Қайырлы түн! Тоқтаңыз! Сол сәтте телефон тұтқасынан басқа дауыс естілді. Айғайлама! Массың ғой өзің! Ей, жақсылап тыңда! Сочельникке келемін! Әлгі өзің айтқан сайтан алғыр шыршаны бірге құрамыз. Жақсы ма, Салли? Ал сен өлгенше ішіпсің, бар да дем ал. Өзің қайдасың? Шыршаны құруға келемін. Естисің бе. Келемін деймін! Келесің! Тек қазір барып дем алшы! Жаныңда кім бар? Жалғызбын! Сол сәт өзімді тағы да жаралы адам секілді сезіндім. Роккидің бандасы түбіме жетті ақыры! Салли, сен мені тыңдап тұрсың ба? Дем ал. Мен де тынығайын. Ертең хабарлас. Дәл қазір. Қайырлы түн! Телефон тұтқасын іле салды. Қайырлы түн, Салли! Жаным менің! Күнім менің! Көз алдым ығы-жығы елес, Салли жаңа ғана қонақтан оралған екен деймін, әлгі Ланттарымен, Эндоверден келген өркөкірекпен құмары қанғанша қыдырған. Енді бірде бәрі үлкен шәйнекте қалқып жүргендей болды, дауыстары сүйкімсіз, жасанды. Көпе-көрне майысып - қайысады, қылмың-қылмың етеді. Енді оған қоңырау шалғаныма өкіндім.
Телефон шынжырына жармасып ұзақ тұрдым, есімнен айырылып құлап түсуім оп-оңай. Қайдан келіп, қайдан шыққаным бұлыңғыр. Міне, тәлтіректеп жүріп келем, өліп-талып дәретханаға зорға жеттім. Қолжуғыштың астауына су толтырып басымды малып едім, денем қалтырап қоя берді. Суым сорғалаған күйі жылу радиоторын іздедім, ол жып-жылы екен. Едендегі плиталарды санап көріп ем, ештеңе шықпады, жаңылып қала бердім. Шашымнан аққан су мойныма құйылып жатыр, өзімнен - өзім жиіркендім. Біреу есіктен кірді де айнаның алдына барып тоқтады. Әлгі Валенсия сұлу ән салғанда рояльде сүйемелдеген әйел пішінді жексұрын. Өзінше кекірейіп тұр. Әлгі оңбаған метрдотель оған өтінішімді айтпаған болар. Валенсияның үстеліме келмегендігіне қарағанда тап солай. Жасың нешеде өзіңнің? Ал сіз Валенсияға сәлемімді міндетті түрде жеткізіңіз. Келістік қой? Рояльде ғажап ойнайды екенсіз. Өзіммен дұрыс сөйлессін деп жорта көтермелеп жатырмын. Кескін-келбетіңіз де қатып тұр. Бұйра шаш, қиылған қас... Сізге ұйымдастырушы агент қажет емес пе? Есің барда - еліңді тап. Егер ұйымдастырушы агент керек болса, қызметіңізге әзірмін. Ол жауап берместен шығып кетті. Бұйра шашын жылмита тарағанда Стрэдлейтерден аумай қалады екен. Ондай сәнқойлар шетінен тыраш болады.
Радиатордан тұрып сырт киімді шешетін жерге беттегенде көңілім босады, жалғыздығым жаныма батып еңіредім келіп. Киім беретін әйел бетіме аңтарыла қарап қалған. Мені аяды ма, кім білсін, номерімді таба алмасам да пальтомды берді. Мен ақ шашымды көрсетіп, бала-шаға емес екенімді, жасым қырықтан асқанын айттым. Ол ерсілеу әзіліме ренжіген жоқ. Үстің су, тоңып қаларсың. Қандай мейрімді әйел. Дала суық екен, қалтырап қоя бердім. Мэдисон-авенюге жетіп, автобус күтіп тұрғанда үсіп өлетін шығармын дедім. Такси ұстауға ақша азайған, оның үстіне дәл қазір қайда барарым белгісіз. Аяқ астынан саябақтағы тоғанда жүзіп жүретін үйректерді көргім келді де солай қарай тарттым. Қалтырап тоңғанымды да, шаршап-шалдыққанымды да, - бәрін ұмытқам, ештеңе сезбеймін. Қалтамнан қолымды алдым ба екен, әлдене асфальтқа сарт етіп түсті. Қарадым да сілейіп тұрып қалдым, қарындасым Фибиге алған күй табақ быт-шыт, Өкініштен өзегім өртенді. Саябақтың іші көзге түртсе көргісіз. Нью-Йоркте туып өскендіктен Орталық бақты бес саусағымдай білемін, роликпен де, велосипедпен де талай-талай шарлағам, бірақ бүгінгі түн тоғанды таба алмай-ақ қойдым. Оңтүстік қақпаның жанында-тын, алайда көкке ұшып кеткендей зым-зия.
Маңайда тірі жан жоқ, айнала үрейлі. Егер біреу-міреу талдардың арасынан шыға келсе, қорыққаннан жүрегім жарылып кетер еді. Сөйтіп үркектеп жүріп, ойда жоқта тоғанның үстінен шықтым, ол жартылай қатыпты, ал үйректер көрінбейді. Суда да, жағада да жоқ. Айнала іздеймін деп айдынға құлап түсе жаздадым. Аяғым талған соң жарықтау жердегі орындыққа барып отырдым, тісім тісіме тимейді, шашымның суы қатып қалған. Әп-сәтте үрейлі ой буып тастады, өкпеме суық тиіп өлетін шығармын. Көз алдым елеске толды да кетті, мені жерлеуге жиналған мың-миллион адам. Анау Детройттағы атам, мынау апаларым. Бұларды соңғы рет Алли қайтқанда көргем. Мына бір апайым сонда: - Қараңдаршы, жүзіне көз салыңдаршы, қандай бейкүнә еді ", -деп мүләйімсумен болған. Мен бәрінен де шешемді аядым, Аллидің қайғысынан әлі айыққан жоқ. Ол, әне, костюмдерім мен спорт жабдықтарымды қайда қоярын білмей абдырап тұр. Фиби көрінбейді, оны әрине мұндай жерге әкелмейді. Сұмдық-ай, денемді табытқа салып, көрге жайлап түсірді, міне жан-жақтан топырақ лақтырып көміп жатыр, әп-сәтте аты-жөнім жазылған тастан басқасы ғайып болды. Айналам қаптаған өлік.
Иә, өлсең болды, жердің қойнына тыққанша асығады. Туған-туысқандарымның арасында денемді өзенге ағызып жіберуді, соның дұрыс екендігін ойлай алатын бірде-бір ақылды адамның табылмағаны ма?! Қараңғы көрде жатқым келмей аласұрдым. Бірақ одан не өнбек. Тірілер міндетін атқарып кетіп барады. Қайсыбірі араға күндер салып басыма келеді, құшақ-құшақ гүл қояды. Ал маған оның қажеті қанша? Өлгендерге ештеңенің керегі жоқ. Әке-шешем ашық күндері Аллидің қабіріне барып гүл қояды, екі рет мені де ертіп алып еді. Одан кейін ол жаққа аяқ басқан емеспін. Біріншіден, інімнің зиратын көру қашан да ауыр, қаптаған бейіттің арасында жалғыз өзі, аяйсың әрі сескенесің. Жаңбырлы күндері зират маңы бұрынғысынан да үрейлі бола түседі. Құданың құдіреті шығар, мен барғанда ылғи аяқ астынан жауын жауады. Соңғы жолы нөсерлетіп құйды да кетті, Аллидің шөп өскен қабіріне шелектеп төгілді келіп. Зиратқа келгендердің бәрі көліктеріне қарай тұра қашты. Олар қазір құрғақ машиналарына отырып, радионы қосады, көңілді ән тауып алып мәз-мейрам тыңдайды, содан соң тәуір мейрамханалардың біріне барып, өлгендер үшін ішіп-жейді. Алли болса, мұның ешқайсысын істей алмайды. Мені күйзелтетіні де осы.
Рас, қабірде інімнің денесі ғана жатқанын, рухы көкте екенін білемін, бірақ бұл мені жұбатуға жарамсыз. Алли жоқ, мәңгілік ғайып. Ауыр ойлар еңсемді езді, бәлкім солардан құтылғым келгендегі тапқан амалым шығар, қалтамдағы ақшаны қайта-қайта санадым, бар-жоғы үш-ақ доллар қалыпты. Пэнсиден кеткелі қыруар қаржыны босқа шашыппын. Орнымнан тұрдым да тоғанға келдім, мұз құрсап үлгермеген ойыққа қолымдағы тиындарды бір-бірлеп тастадым. Неге бұлай жасағаным белгісіз, бір сезімсіз меңіреу хал кешкем. Өлім жайлы ой қыр соңымнан қалар емес. Әрине, қатты қайғырады. Ол мені шынымен жақсы көретін. Тоғаннан тура үйге тартқым келді, ақыры өлетін болсам, Фибиді көріп, тілдесіп қалуым керек. Саябақтан шығып ентелеп жүріп келем, мастығымнан айыққам, тек түнгі салқын қусырып барады, ал үй бұл жерден алыс. Айналама көз салып едім, тірі жан көрінбеді, қаланы тылсым түнек торлап тастапты. XXI Жолым болады екен, бұрынғы түнгі лифтердің орынында басқа біреу отыр. Өзіме таныс Пит болса, әрнені сұрап мазамды алатын еді, оның үстіне ертеңіне әке-шешеме келгенімді айтады. Ал мен Фибиді көріп әңгімелескен соң, таң атпай кетіп қалмақпын.
Лифтіге отырдым да жаңа кезекшіге біздің қабатта тұратын Дикстайндарға баратынымды айттым. Ол есікті жаба берді де қайта ашты. Мен оларға жиенмін. Ол маған күдікпен қарады. Дикстайндардың пәтерінің алдындағы креслоға отырып қана күтуге мәжбүрмін. Ол шамасы не айтқанымды түсінген жоқ. Міне, өз үйімнің алдында тұрмын. Сыртқы есікті кілтпен сыбдырсыз аштым да кіреберіске өттім. Көзге түртсе көргісіз, әлденені қағып кетемін бе деген қорқынышпен Фибидің бөлмесіне қарай мысықтабандап келемін. Қызметшіміз шала еститін кісі, бала кезінде інісі бір құлағына ши тығып алып, мүкіс болып қалғанын өз аузынан естігем. Әкеме келсек, зеңбірек атсаң да оянбайды, ал шешем құсұйқы, қияндағы Сібірде біреу жөткірінсе, селт етіп атып тұрады. Соңғы кездері тым күйгелек болып кетті, түн баласында үсті-үстіне шылым шегіп сенделіп жүргені. Фибидің бөлмесіне де жеттім-ау, бірақ ол мұнда жоқ болып шықты. Сонда барып есіме түсті, Д.Б. Голливудқа немесе басқа бір жаққа кеткенде, кабинетін иеленіп ала қоятын. Кендігіне қызығады әрі сондағы үлкен үстелде сабаққа дайындалуды жақсы көреді. Д.Б. Фиби ұзын кереуетте жастықтың шетін құшақтап алаңсыз ұйықтап жатыр. Үстелдің үстіндегі шамды жаққанда да оянған жоқ.
Сағынғандықтан ба, көзіме сондай сүйкімді болып көрінді, кәдімгі бейкүнә періште дерсің. Бөлменің ішінде жанға жайлы жылылық бар, көңілім көтеріле бастады, өкпем қабынып өлермін деген ой әлдеқайда адасып қалды. Осы жердегінің бәрі ыстық секілденді, Фибидің орындыққа ұқыптылықпен іліп қойған көйлегі де, шешем Канададан әкеліп берген костюмі де, тіпті еденде жатқан қоңыр туфлиі де. Еппен басып жазу үстеліне келдім, үсті толған кітап пен дәптер, - бәрі Фибидікі. Біреуін қолыма алдым, бірінші бетіне: Фиби Уэзерфилд Колфилд. Күліп жібере жаздадым, оның екінші фамилиясы Уэзерфилд емес, Джозефина, ал ол үнемі өзгертеді, өйткені бірінен соң бірін ұнатпайды. Үстелдің бір шеті толған қойын дәптер, үстіңгісін ашып қарап едім: " Бернис мені үзілісте күт, өте маңызды мәселе бар", - деген жазуға көзім түсті. Одан арғы бетінде сауалдар мен жауаптар. Оңтүстік-шығыс Аляскада неге консерв зауыттары көп? Себебі онда семга балығы жетіп-артылады. Онда неге қымбат ағаш өседі? Өйткені ауа райы осы ағаштың өсуіне қолайлы. Үкіметіміз Аляска эскимостарының өмірін жақсарту үшін не істеді? Мұны ертең оқып бару керек. Фиби Уэзерфилд Колфилд. Фиби Уэзерфилд Колфилд ханым.
Шерлиге сәлем. Шерли сен менің планетам сатурн дейсің, марс екенің білмейсің, конькиді ала келуді ұмытпа. Қарындасымның жазбаларын тез оқып шықтым, бәрінен балалықтың исі аңқиды, аңқау да адал ойлар баурап ала қойған. Мен олардың таусылмауын тіледім, күні кеше қош айтысқан балдырған жылдарға қайта оралғым келіп еді. Қораптағы соңғы темекінің түтінін будақтатып отырып, неге екені белгісіз, қабырғам қайыса күрсіндім. Содан соң Фибиді ұйқысынан оятуым керек екенін, Д.Б.-ның бөлмесінде ұзақ қала алмайтынымды ойладым. Шырт ұйқыдан оянғанына қарамастан мені бірден таныды. Жаңа ғана келдім. Өзің қалайсың? Жазған хатымды алдың ба? Тек жай сөйлеші, үй-ішін оятарсың. Фиби хатында өзі қатысатын спектакль туралы баяндапты, мектепте жұма күні қойылмақ екен, келіп көруімді өтінген. Аты қалай еді? Мен бас кейіпкер Бенедикт Арнольдің ролін ойнадым. Ұйқысы шайдай ашылған, спектакль жайлы айта бастағанда тіпті сергіп кетті. Жаныма келген аруақ: - Мұның не? Өлімге мойынсұнғаныңа қорланбайсың ба? Сенің бұл осалдығың Отаныңды, еліңді сатқандығың! Осылай жалғасып кете барады. Фиби рольге енгендей қызынып, төсектен атып тұрды. Калифорнияға ұшады. Қолымнан ұстап, бетіме қарады.
Мамам сені сәрсенбіде келеді деп еді. Иә, сәрсенбіде. Ал өзің дабдырлама, елді оятасың. Ал сен менің күндіз немен айналысқанымды, қандай кино көргенімді ойлап тапшы! Мамам қай кезде ораламыз деп еді? Фибидің мені тыңдайтын түрі жоқ. Тек бір-ақ күнге! Кентуккидегі бір доктор жайлы, ол жүре алмайтын кемтар қыздың бетіне көрпе жабады, сірә өлді деп ойласа керек. Соңында түрмеге түседі, ғажап фильм! Мамам қашан келетінін айтқан жоқ па? Өйткені кемтар байғұс өмір бойы қор болғанша өлгені дұрыс деп ойлайды. Оны сол үшін ғұмырының соңғы күніне дейін түрмеге жабады. Ал қыз рухқа айналады да оған жиі келіп жүреді, өзін мәңгілік тыныштандырғаны үшін алғыс айтады. Бізді Алиса Голмбаргтың шешесі алып барды, ол менің ең жақсы құрбым. Ол туралы айтсам... – Сәл сабыр етші! Мамаң мен папаң нешеде келетінін айтты ма? Папам соңғы пойыздан қалып қоямыз деп аптықпау үшін машинамен баруды жөн көрді. Сен білмейтін шығарсың, біздің машинаның радиосы бар. Мамам айтады, қатты жүріп келе жатқанда қоспау керек дейді. Көңілім сабасына түскен секілденді, әке-шешем қонақта асықпай кең отырмақ болған ғой.
Әрі-беріден соң, мен неге үркектей беремін?! Үйге ерте келгенімді көрсе көрсін, өлтіріп тастамас. Мектептен шығарып жібергенін түбінде бәрібір біледі ғой. Тек Алисаға суық тигені пәле болды. Шешесі мазаны алып бітті. Фильмнің қызық жері бастала берсе, сол сәтті аңдып тұрғандай Алисаға еңкейе кетеді: - Бойың мұздап қалған жоқ па? Фибиге әдейі іздеп жүріп күй табақ сатып алғаным есіме түсті. Мастықпен сындырып алдым, - дедім. Ол ренжіген жоқ. Сірә Голливудта қалып Аннаполис жайлы сценарий жазады-ау деймін. Ал сен онда кімдер ойнайтынын, қандай кино жұлдыздары шақырылғанын тапшы? Аннаполис дейді ғой. Д.Б. Мен оқыған әңгімелерінің ешқайсы да ол туралы. Ал өзіңнің шынтағыңа не болған, жарақаттап алғансың ба? Бірге оқитын Кэртис Вайнтрауб деген бала баспалдақтан түсіп келе жатқанда итеріп жіберді. Тегінде мені жек көреді-ау деймін. Сельма Эттербери деген қыз екеуміз оның көйлегіне сия жағып қойғанбыз. Сен соншалық кішкентай емессің ғой. Қайда барсам да соңымнан қалмайды, жүйкеме тиіп бітті. Соны айтты да бетіме әлдебір күдікпен қарады. Сені сірә тағы да шығарып жіберген ғой. Бәрімізді... – Жоқ, сені шығарып жіберген, шығарып жіберген!
Қолы сондай қатты еді, балалармен не болса, соған төбелесе кететін тентектігі ат ойнатып шыға келді. Тіптен де олай емес! Қуып шыққаны анық! Кішкентай жұдырығымен тағы да төмпештей жөнелді. Кереуетке сылқ етіп құлап, басын жастықпен жауып алды. Не істерімді білмей аңтарылдым, мұны енді райынан қайтару қиын. Қайдағы жоқты айтпа, - дедім жалынғандай болып. Тұршы өзің, жастықтың астында тұншығып қаларсың. Ол бұрынғысынан да қитықты. Соншалық қынжылатындай ештеңе жоқ. Азар болса үйден кетермін, толып жатқан ранчолардың бірінен жұмыс тауып алармын. Бір жақсы танысымның атасы Колорадода жеке шаруашылықпен айналысады, барсам қуана-қуана қарсы алады. Саған сол жерден хат жазып тұрамын. Кәне, тұр! Фиби үнсіз жата берді, басын бүркеген жастығын тас қылып ұстап алған. Эй, Уэзерфильд ханым, тұр деймін! Мені мүлде естімегендей. Салым суға кетті, орынымнан тұрып қонақ бөлмесіне бар дым да, темекі іздедім. Күні бойғы сергелдеңнен қатты қалжырағаным енді сезілгендей, құр сүлдерім тұр. XXII Қайтып келгенде Фиби жастығын лақтырып тастап сүлесоқ жатыр екен. Жанына отырып едім, сырт айналды. Мұны енді жібіте алмайсың.
Соңғы рет салып жібергенің өте жақсы екен. Әрі кеткенде айғайлар, ашуы басылған соң ұмытады бәрін де. Мені енді әскери мектепке жіберетін шығар. Бірақ солай бола қояр ма екен, мен бұл жерден кетпекпін. Колорадоға ма, басқа бір жерге ме, әйтеуір алысқа. Ранчоға бармақ өзінше. Сен тіпті атқа да міне алмайсың ғой. Ат дегенің пәлендей қиын шаруа емес, оп-оңай үйренесің. Фиби қызыл етіне дейін алынған тырнағына қарап күрсініп қойды. Ағылшын тілінен сүрінбей өттім. Оның еңсесі түсіп кетті, кәдімгідей жүдеп отыр. Міне тағы да далада қалдың. Жүрегім аузыма тығылды, қарындасымның мен үшін осынша күйзелгені жаныма батты. Бәрінің айтатыны сол бір қараң қалғыр мектеп. Ал одан кетуімнің жай-жапсары туралы ешқайсы басын қатырмайды. Мектеп емес ол, жасанды бірдеңе. Алаяқтар мен екіжүзділердің ордасы, жағалай алалау, ылғи кемсіту. Саған айтсам сенбейсің, Роберт Экли деген баланы бетін безеу басып кеткені үшін мен кірген жасырын қоғамға қабылдамай қойды. Әділетсіздік жайлап алған мұндай сүреңсіз мектепті бүкіл Штаттардан күндіз қолыңа шам алып жүріп таппайсың.
Фиби үнсіз тыңдап отыра берді, оған тек түсіндіре біл, бәрін де ұғады, өзінше қорытынды шығара алады. Мәселен, ана қарт Спенсерді алайық. Әйелі бізге үнемі ыстық шоколад ұсынатын, жалпы екеуі де жаман адам емес. Бірақ, не керек, сол қарияның өзі мектеп директоры Термердің алдында құрдай жорғалайды. Әлгі бастықсымақ сабағына қатысып, қайдағы бір ақымақ сауалдарын қоя бастаса болды, ыржалаңдап күле береді. Термер әлемде жоқ данышпандай иіліп-бүгіліп шала бүлінеді. Данышпан емес ол, албасты басқырдың тап өзі! Онда не болмады дейсің, Түлектер күні туралы ғана айтайын. Сол күні мектепті атам заманнан бері бітіргендердің бәрі жиналады, әйелдерін, бала-шағасын шұбыртып шулап жүргендері. Осындай ығы-жығы күндердің бірінде бөлмемізге елуден асқан шалсымақ кіріп келді. Сонда не айтқанын білесің бе? Сол сақталды ма екен, көргім келіп тұрғаны ". Амал жоқ, дәретханаға ертіп апардық, біздің қабаттағыда аты-жөні жоқ болып шықты. Содан жатақхананың барлық дәретханасын түгендедік. Жер ортасынан асқан адамның мынандай ақымақтығына іштей ыза болып жүрміз. Ал бәрінен сорақысы, әлгі малғұн бізге ақыл айтумен болды. Сендер жастық шақтарыңды рәсуә етпей, мектептің берерін сарқып ала біліңдер".
Стрэдлейтер екеуміз есімізден ауысуға шақ қалдық. Міне, Пэнси дегенің осындай. Фиби әлдене деп еді естімей қалдым: " Қайталап айтшы", - дедім. Мен жайында бұлай ойласаң, қатты қателесесің. Ал айтшы, осы өмірде не ұнайды саған? Қазір-ақ айтып бере аламын. Бірақ нені ұнататынымды білмей дағдардым. Ол менен әрірек ысырылып отырды. Қырсық қылғанда тілім байланды да қалды. Өткен-кеткен өмірімді аударып-төңкеріп көңіл көншітерлік ештеңе таппай састым. Қысылғандықтан ба, көз алдыма баяғы монах әйел келді. Содан кейін Элктон-хиллде бірге оқыған бала есіме түскен, аты Джеймс Касл болатын. Айтқан сөзінен өлтірсең де қайтпайды. Бірде ол бізге қысқа күнде қырық құбылатын Фил Стейблді өзін-өзі көкке көтерген нақұрыс деп жамандаған еді. Балалардың арасында сөз жата ма, Стейблге сол күн-ақ жетеді. Фил өзі секілді жеті жексұрынды ертіп келіп Джеймсті бөлмесінде итше Тепкілесе де кешірім сұрамаған. Түріне қарасаң сүйегіне ілініп тұрған әлжуаз, ал қайсарлығы сұмдық. Осы оқиға есіме түссе, әлі күнге төбе шашым тік тұрады. Сыртта әлдене гүрс ете қалғанда жуынып жатқам. Іле балалар далаға дүрліге ұмтылды, соңдарынан мен де жүгірдім.
Ой, тоба-ай, Джеймс жерде қанға боялып жатыр, жансыз денесі үрейіңді ұшырады. Үстіндегі менен сұрап алған кеудешесіне көзім түскенде ол емес, өзім құлап өлгендей шошындым. Ең сорақысы, Джеймстің өліміне себепкер болған дүлейлер жазасыз кетті. Оқудан шығарып жіберді, сонымен іс бітті. Бұдан басқа ештеме ойыма оралған жоқ, екі монах әйел мен Джеймс Касл көз алдымда көлбеңдеді де тұрды. Сол сорлы Джеймс жайлы мен мүлде аз біледі екем. Бір сыныпта оқығанмен, араласпайтынбыз. Соңғы партада үнсіз отыратын, тақтаға да өте сирек шығатын. Бірде бөлмеме келіп, кеудешемді сұрағанда аң-таң болғаным есімде. Ол немере ағасы келгенін, мұз айдынына апармақ екенін сөз қылды. Джеймс туралы бар айтарым осы ғана. Иә, аты-жөніміз журналға қатар жазылатын. Кайбл Р., Кайбл У., Касл Д., Колфилд X. Аллиді жанымдай жақсы көремін. Сенімен осылай әңгіме-дүкен құрып отыру да мен үшін бір ғанибет. Ал сен оны жақсы көретініңді ылғи айтасың. О дүниелік болған адамды тірі кезіндегідей сүю мүмкін емес. Өлім дүниеден өткендерді бұрынғыдай жақсы көруге тосқауыл бола алмайды. Ол мен үшін тірілерден де тірі болса, қалай сүймеймін.
Фиби бұл жолы қарсы уәж айтқан жоқ. Көңіліне қонатын ой айтылса, үнсіз отырып қалатын осындай әдеті бар. Мен сенің сұрағыңа жауап беріп, не ұнайтынын айтып отырмын ғой. Қалай құбылсаң да мені алдай алмайсың. Сен одан да кім болғың келетінін айтшы. Ғалым, әлде адвокат... – Ғалымдық маған қонбаған, ол туралы ойланбаймын да. Егер олар кінәсіз жандарды жазадан қорғап қала алса, тамаша ғой. Ал сен өмірде солай болыпты деп естідің бе, сірә. Адвокаттардың ондай ойы да жоқ, бұрқыратып ақша табады, гольф немесе бридж ойнаудан қолдары тимейді, қымбат машиналар сатып алып, мейрамханаларда коктейль ішіп отырғандары. Тіпті осының бәрін ұмытып, адвокаттар елді жазықсыз жапа шегуден арашалап алып қалып жатыр дейік, олар мұны адал жүрегімен жасай ма, әлде жұрттың құрметіне бөленіп көлбеңдеп жүру үшін бе? Бұл өте күрделі сұрақ. Солай болса да менің жауабым дайын. Әлгі мырзаларың шетінен жасандылар! Фибидің жүзіне ұрлана көз салдым, менің осы пәлсәпасымағымнан бірдеме түсінсе жақсы, қанша дегенмен әлі жас қой. Ал өзі үнсіз тыңдап қалған. Бір кезде шошып оянғандай жалт қарады: – Әкем өлтіреді сені!
Иә, сау қалдырмайды! Менің оны әрі қарай тыңдағым келмеді, бір адасқан ой дүрлігіп шыға келді. Егер қолымда құдіретім бар болса!... Фиби мені дұрыс түзеткен еді, ән шыныменен: - Егер біреу әлдекімді кешқұрым, қара бидай ішінде кездесуге шақырса " - деп басталатын. Балалар даланың қара бидай өскен жағында тік құлама бар екенін білмей, солай қарай жүгіріп барады. Менің жүрегім аузыма тығылады, алдарын орап құстай ұшамын, бірінен соң бірін құламаның жиегінен іліп әкетемін. Міне, мен аңсаған кәсіп. Бәлкім бұл есуастық шалық болып көрінер, бірақ дәл солай болуын жан-тәніммен тілеймін. Фиби біразға дейін тіс жарған жоқ. Кереуеттен тұрдым да Элктон-хиллда ағылшын тілінен сабақ берген ұстазыма қоңырау шалмақ болдым. Есімі Антолини болатын, қазір Нью-Йоркте тұрады. Элктон-хиллден кеткеннен кейін осындағы университетке орналасқан. Есікке жеткенімде ол дауыстап тоқтатты. Филлис Маргулис деген қыз маған ықылық атуды үйретті. Тыңдашы. Құлақ түрген болдым да көңілі үшін: - Ғажап! XXIII Телефонға біразға дейін ешкім келген жоқ, әлден уақыттан соң Антолини мырзаның даусы естілді. Ыңғайсыз кезде қоңырау шалғаныма қарамастан жарқын сөйлесті.
Осы қазір келсең де болады, - деді. Мен Пэнсиден шығарып жібергенін айттым. Жер үстіндегі күнәкарларыңды кеше гөр! Сірә әзілі болар. Ол Элктон-хиллдегі ең жақсы ұстазымыз еді, Д.Б.-дан бірер жас қана үлкен шығар. Қарапайымдылығымен құрдасымыз секілді болып кеткен, ерекше құрметтесек те кейде емін-еркін әзілдесіп алатынбыз. Джеймс Касл терезеден секіріп кеткенде, денесін сырт киіміне орап лазаретке алып барған да осы Антолини. Д.Б.-ның бөлмесіне қайтып келгенде Фиби радионы қосып қойыпты, ойнақы әуен төгіліп тұр. Аздап болса да сергігім келді. Ол қарсы болған жоқ, кереуеттен секіріп түсті. Би десе жайнап сала беретін әдетімен құлшынып тұр. Екеуміз төрт түрлі ырғақпен биледік, шылымды көп тартқандықтан ғой, ентігіп қалдым да радионы өшірдім. Фиби кереуетіне қарғып шығып, көрпенің астына сүңгіп кетті. Маңдайына алақанымды тостым да: - Рас, ыстық тәрізді, - дедім көңілін қимай. Кімнен үйреніп жүрсің? Қиын ештеңесі жоқ, аяғыңды иогтар секілді айқастырып аласың да өте ыстық бірдеңе жайлы ойлайсың, денең қызын сала береді. Ыстығыңның көтерілетіні соншалық, қолыңды тигізсең күйіп қалуы мүмкін. Соны айтты да тым-тырыс бола қалды.
Жалма-жан шамды өшірдім, қолымдағы темекіні асығыс-үсігіс сөндіріп қалтама сүңгіттім де, шкапқа қойып кеттім. Жүрегім аузыма тығылды. Сол сәтте бөлмеге біреу кіріп келді. Шешемнің даусы. Бөлмеңдегі шам жаңа ғана сөнгенін байқамады деймісің. Қалай, жақсы демалдыңдар ма? Шешемнің әшейін айта салғанын ішім сезді, ол қонаққа баруды мүлде ұнатпайды. Сірә тоңғансың ғой? Бір түрлі елегізіп... үйде жалғыз қалғандықтан шығар. Шешемнің даусы қатая қалды. Ендігәрі мені бұлай ренжітпе, - деді шешем. Шешем кете қоймады. Қалай екен? Үйге таксимен келдік. Лексингтонға өзім барып, саған арнап әкелген қойдың еті еді ғой. Кәне бетімнен сүй. Кешкі дұғаны оқып па ең? Ұйықтап қалуға тырыс. Мен де демалайын, басым ауырып тұр. Қымтанып жат. Шешем бөлмеден шығып кетті. Олардан дәл осылай қорқамын деп ойлаған жоқ едім, қолым қалтырап, бәтіңкемнің бауын зорға байладым. Әрине, Фиби айтқандай өлтіре қоймас, бірақ маған да, оларға да оңай тимейтіні анық. Қарайласа алмайсың ба? Қарындасымды сыйлықсыз қалдырғым келмеді. Д.Б.-ның үстеліндегі көп суырмаларды ақтарып жүріп алып келді.
Ал өзің мен қатысатын спектакльге келе алмайтын шығарсың, алысқа кетесің ғой. Оған дейін Антолини мырзаның үйінде бола тұрамын. Сейсенбіде телефонмен хабарласам. Соны айттым да егіліп қоя бердім. Қоя алсамшы, қолқам суырылып еңкілдедім келіп. Фиби қорқып кетіп, құшақтай алды. Ашық қалған терезеден жел гулеп тұр, аракідік қарындасыма суық тиіп қалмасын деп ойлап қоямын. Қанша уақыт еткенін білмеймін, өксігімді зорға басып, орнымнан тұрдым да сырт киімімді кидім. Менің бөлмеме жата салсайшы, - деді Фиби. Қалтамнан аңшы қалпағымды алып қолына ұстаттым, ол осындай оғаштау дүниелерге құмар болатын. Үйден кету осында келгеннен гөрі жеңіл секілденді. Дәл қазір әке-шешем көріп қалса, түк те өкінбес едім, тіпті соны қалайтын да тәрізді едім. Төменге лифтімен емес, баспалдақпен түстім, жолшыбай қоқыс салатын жәшіктерге сүрініп омақа аса жаздадым. Лифтер көзіме. XXIV Антолини әйелімен Саттон-плейстегі әсем үйде тұрады, кендігі сондай, төменгі қабатында бар жасап қойған. Оларда бірнеше рет болғам, Элктон-хиллдан кеткен күндердің бірінде Антолини мені үйге іздеп келді де ет жақындардай араласа бастадық. Содан бері ол біздің үйге түскі асқа жиі келіп жүрді. Ол кезде бойдақ болатын.
Үйленген соң әйелі үшеуміз Лонг-Айленде теннис ойнауды әдетке айналдырдық. Мисс Антолини сондағы клубтың мүшесі. Жас шамасына қарасаң күйеуінен егде, бірақ екеуінің қарым-қатынасынан бұл айырмашылық білінбейтін, сірә білімді әрі инабатты болғандықтарынан шығар. Әсіресе Антолини мырзаның білмейтіні жердің астында, бірақ онысын сездірмейді, әңгіме үстінде кейбіреулер секілді ақылгөйсімей, әзіл айтып отырады. Әйелі екеуі Д.Б.-ның әңгімелерін түгел оқып шығып, Голливудқа барамын деген райынан қайтаруға тырысып баққан. Бірақ Д.Б. Ұстазымның үйіне жаяу бармақ болдым, Фибидің сыйлық алатын ақшасын жырымдағым келмеді. Ұзай бергенімде аяқ астынан басым айналды да еріксіз такси ұстадым. Есікті Антолинидің өзі ашты, үстінде халат, қолында бокал Ол мейлінше мәдениетті болғанымен ішуді жақсы көреді. Көргеніме қуаныштымын! Миссис Антолини ше? Кәне, сырт киіміңді әкел Мен сені ендігі үйленген болар, үйге бала-шағасымен келе жатқан шығар десем... Әдетінше әзілдеп алып, ас үйге бұрылды. Есен - саусың ба? Ас үйдегі үлкен үстелдің үсті толған ыдыс-аяқ. Солай деді де күліп жіберді. Мен қосыла күлдім. Оның кейде әзілді де осылай астарлап айтатыны бар Ал Д.Б.-ның әсірелеп сөйлемесе іші кебеді.
Егер басқа сабақтармен бірге ағылшын тілінен де құласаң, маған ренжіме, үйден тайып тұрасың. Шығарма жазудан алдыңа жан салмаушы едің ғой. Қырсық қылғанда ауызша сөз деген жаңа пән енгізіп, содан құладым. Оның не қиындығы бар? Басым ауырып берекем кетіп отырса да, бәрін бастан-аяқ айтуға тура келді. Соның төңірегінде ауызша әңгіме айтуың керек. Сәл ауытқысаң: - Лағып кеттің! Жынданасың да шынымен бетіңе лағасың. Бірнеше рет солай болды да құлап тындым. Тақырып деген бұзуға болмайтын тас қамал емес қой. Оның үстіне балалардың бір нәрсені ғана сөз қылғанының несі қызық. Біздің сыныпта Ричард Кинселла деген бала болды, байғұстың жүйкесі әбден тозып біткен, тақтаға шақырса ерніне дейін дірілдей бастайды, сөзін зорға естисің. Өзі мұғалім берген тақырыпта сөйлей алмай-ақ кетті, ал қалауы бойынша айта бастағаннан желдей еседі. Сіз оның әкесі Вермонт жақтан сатып алған ферма жайлы әңгімесін тыңдасаңыз ғой, елтіп қалар едіңіз. Ричард жүзі нұрлана көсіледі дейсіз, көрген-білгендерін тамылжытып келіп, бірде шешесі қол-аяғы жансызданып қалған ағасынан хат алғанын, оның госпитальда қырық жыл жатқанда кемтарлығын тірі жанға сездірмеймін деп ешкімді қабылдамағанын баяндай жөнелді.
Естисіз бе, қырық жыл жалғыздық! Ал сыныптағылар мұғалімге қосылып: -Тақырыптан ауытқып кеттің! Тұп-тура жындыхананың өзі. Басым сырқырауын қоятын емес, миссис Антолинидің кофесі әлі жоқ. Әр нәрсенің реті бар емес пе. Ричард әкесінің фермасы жайлы айтқан екен, әңгімені сонымен бітіргені жөн. Ал шешесінің ағасы туралы келесі жолы баяндасын. Егер оған нақ осы жай қызық көрінсе, әуелде содан бастау керек еді. Басымның ауырғаны аздай, ішім түйней бастады, өзімді мүлде нашар сезініп отырмын, бірақ амал қайсы, мистер Антолинимен арадағы әңгімені үзуге болмайды. Бірақ, білесіз бе, әңгіме үстінде басқа арнаға қалай түсіп кеткеніңді өзің де байқамай қаласың. Сондай кезде аяғына дейін айтып шығуға мүмкіндік берсе, хандығынан тая ма? Мұғалім Винсонды айтам да, дызылдаған дегбірсіз біреу. Тақырыптан шығып кетпесең де сол, төтеден қосыла кетеді: - Ықшамда! Түйіп айт! Өзі білімсіз де емес, ақымақтығында да шек жоқ. Бағыма қарай миссис Антолини де көрінді-ау. Әйелдің түрі шынында да көз тоқтатып қарайтындай емес екен, шашы толған темір-терсек, ерні боялмаған, қартаң секілді көрінді. Ол күйеуіне бұрылды. Мен жатайын, әбден шаршадым.
ӘЙЕЛІН бетінен сүйіп, жататын бөлмесіне шығарып салды. Кофе ішіп те, тамақ жеп те жарытқан жоқпын. Антолини вискиді су қоспай сілтеп отыр, мына ішіспен маскүнемге айналу қиын емес. Рас, әлгі ауызша сөзді кейде өткізіп жіберетінмін. Әңгіменің маған ойысқаны жайсыз тиген еді. Кофе ішкен соң ішімнің түйілгені басылған секілденді, басым қорғасын құйғандай зілдей. Мистер Антолини темекіні үсті-үстіне тартып отыр. Менімен сөйлесу кімге болса да оңай емес. Иә, тап солай! Алдың тік жар. Естіп отырсың ба? Бәлкім отызға жеткенде бардан шықпайтын, көзіңе көрінгенге соқтыға кететін көксоққанға айналарсың. Мүмкін уақыт өте келе есің кіріп, тәп-тәуір білім аларсың, сызылып сұлу сөйлейтіндерді суқаның сүймей тыжырынып жүрерсің. Әлде кеңсенің ашушаң кіші қызметшісі түрінде стенографист қыздарға қағаз қыстырғыштарды ызалана лақтырып отырарсың. Сен сөз төркінін аңғардың ба жоқ па? Негізінде дұрыс қой, бірақ мені елдің бәрін жағалай жек көреді деп ойласаңыз, қателесесіз. Жақтырмайтын адамдарым бар, ана Пэнсиде бірге оқыған Стрэдлейтер мен Экли секілді, алайда олар бүкіл ел емес қой. Екінші жағынан әлдекімдерді жек көру адам баласына жаппай өшігу болып саналмайды.
Мистер Антолини ұзақ үнсіз қалды, вискиді коп ішкендіктен ойын жинақтай алмай отырғаны көрініп тұр. Әзірге ауызша айтып көрейін. Мандайын уқалап отырды да бетіме жаңа көргендей қарады. Қоршаған ортасынан керегін таба алмаған адамдар әйтеуір бір құлдырайды оған. Нақтырақ айтсам, айналасынан үмітін үзіп, қажетін іздеуді мүлде доғарғандардың басқа барар жері жоқ. Түсінікті ме, саған! Орнынан тұрды да босап қалған стақанына виски құйып алып қайта отырды. Есіл өміріңді ит-рәсуа етіп жүрсің. Бетіме жанары тұмандана қарады. Ол жазу үстеліне барды да қалам алып, ақ қағазға әлденені сүйкектете бастады. Тыңдап отырсың ба? Кемелденгеннің белгісі - сол ақиқат үшін өмірін сақтай білу ". Қағазды қолыма ұстатты. Жазғанын ішімнен оқып шығып, қалтама салдым да, оған ішім жылып қарадым, мен үшін толғанғанына риза болғам. Әттең беріле әңгімелесуге жағдайым жоқ, қатты шаршаппын. Ол болса, әлі тың. Одан адассаң біткенің. Содан соң қысқа ғұмырыңның әр сәтін құрметтей біл Көзін көзіме қадап алған, мақұлдап басымды изедім, бірақ айтқандарының түпкі мәні мен үшін бұлыңғыр еді.
Айналаңа ой көзімен қарайтын, ғылымға бейімің бар адамсың, өзіңді-өзің қайдағы бір Виндси секілділер үшін қажытпа. Оларды әлі-ақ таптап өтесің, жүрегіңе жақын құндылықтарды да табарсың. Нақ сол кезде қоршаған ортасынан жерігендер мен үрейленгендердің жалғыз сен емес екеніне, олардың мың - миллиондап саналатындығына көзің жетеді де рухани жеңілдейсің. Мына жалғаннан түңілгендердің ішінде азап - мұңын жазып қалдырғандар аз емес, оқы, керегіңді ал, сергелдең ойларыңнан арыл. Күндердің күнінде сенің мехнатыңнан да үйренетіндер табылады. Ұрпақ пен ұрпақ солай сабақтасып жатады. Ал толқын мен толқынды үйлестіретін құдірет - поэзия мен тарих. Вискиден ұрттап қойып әрі қарай өрбітті, өз ойына өзі елтіген, сірә ұзаққа сілтейтін шығар. Олар табиғатынан талантты, шығармашыл болса ғана кейінгілерге құнды мұра қалдырады. Өкінішке орай мұндай тұлғалар аз. Бұлардың айтар ойы анық, көздеген мақсатына жетпей тынбайды, шетінен өмірдің өзіндей қарапайым. Ал білімсіздер мен дарынсыздардың кеудесі көріктей. Түсініп отырсың ғой?! Ол тағы да үнсіз отырып қалды, ойын жалғайтыны, әлде осымен тоқтағаны белгісіз, күте -күте көзіме ұйқы тығылды. Қай сала оң жамбасыңа келетінін анықтап аласың да қабілетіңе қарай көсілесің.
Басқаша сөзбен айтқанда, өмірдегі орныңды табасың. Ұйқы қысқаны соншалық, ырқымнан тыс есінедім. Мистер Антолиниді ренжітіп алдым ба деп қысылып едім, ол күліп жіберді. Екеуміз шкапқа қарай жүрдік, мистер Антолини төсек-орынды жоғарғы сөреден аларда қолындағы стақанды сарқып ішті де жерге қоя салды. Көрпе-жастықты диванға екеулеп тасыдық. Шаршағаным сондай, түрегеп тұрып ұйықтауға да дайын едім. Мистер Антолини оны білетін, бірде екеуін таныстырғам. Мана кездескенбіз. Сірә соңғы рет шығар, жараса алмайтын сияқтымыз. Керемет сұлу қыз. Ал ана біреуі ше? Менің де таныстым деп едің ғой. Оның жібі түзу. Ертең қоңырау шалатын шығармын. Екеулеп жүріп төсек салдық-ау, әйтеуір. Сізге, миссис Антолиниге мың да бір рахмет! Мені бүгін құтқарып қалдыңыздар! Егер бірдеңе керек болса, қысылма. Мен ас үйде әлі де отыра тұрам. Ол ас үйге кетті, мен ваннаға барып жуынып-шайындым да жатып қалдым. Диван шыныменен тар екен, бірақ жер таңдайтын шама қайда, көзім тез ілінді, мистер Антолинидің айтқандарын пайымдап та үлгергем жоқ. Содан кейін не болғанын айтуға тілім бармайды. Қанша уақыт ұйықтағаным белгісіз, әлденеден секемденіп оянып кеттім.
Біреу маңдайыма қолын салып тұрған секілденді де зәрем ұшты, жан-жағыма алақ-жұлақ қарадым. Мистер Антолини жанымда еденде отыр, басымнан ақырын сипап терең дем алады. Жалма-жан атып тұрдым. Саған жай әшейін құмартып қарап отырғаным ғой. Сасқанымнан аузыма басқа сөз түспеді. Ұйықтады ма деп қарағаным ғой.... Қараңғыда шалбарымның балағын таба алмай әлекке түстім. Ойым әңкі-тәңкі. Мектепте мұндай есуастардың талайын көргем, тезірек табанымды жалтыратқаным жөн. Даусы бәсең болғанымен салқын, сірә ол да ыңғайсыз жағдайда қалғандай. Әуре болмай, жат та демал. Өзіңе не болды сонша? Шабаданда заттармен бірге шешемнің ақшасы да бар екені есіме түсіп кетті. Біраз ақша. Қазір барып аламын да таксимен қайтып келемін. Ұйықта. Мен де демалайын. Ақшаң да, заттарың да ешқайда кетпейді. Кетпей болмайды! Сүрініп-қабынып жүріп киіндім-ау әйтеуір, тек галстугімді таба алмай қойдым. Мейлі, онсыз да кете беруге болады. Ал мистер Антолини бокалын ұстаған күйі менен көзін алмайды. Ол соңымнан ерді, лифт келгенше табалдырықта тұрып алды. Мен не айтарымды білмедім, бірақ әйтеуір бірдеңе деу керек еді.
Ол естіді ме, естімеді ме, сайтан білсін, мені әлі де ымыраға шақырып тұр. Қош болыңыз! Лифтімен төмен түскенде ақ тер, көк тер болдым. Мистер Антолиниден үріккендігім сонша, көпке дейін өзіме - өзім келе алмадым. XXV Далаға шыққанымда таң сібірлеп атып келе жатыр екен, салқын жел соғып тұр. Қайда барарым белгісіз, қонақ үйге аялдай тұруға болар еді, Фибидің ақшасын жұмсағым келмеді, Лексингтонға дейін жаяу жүрдім де метро арқылы вокзалға жеттім. Мен келгенде ел аяғы сирек екен, ұзын орындықтардың біріне көсіліп жатып ұйықтап кеттім. Сірә көз шырымын алып та үлгермеген шығармын, дабыр-дұбырдан ояндым, жұрт қаптап кетіпті. Басымды көтеріп отырып едім, қарақұсым зырқ-зырқ етіп мазамды алды. Жалғанда көп мәңгүрттің арасында жалғыз қалғандаймын. Мистер Антолини жайлы ойлағым келмеді, әйтсе де есіме еріксіз түсе берді. Таңертең үйде жоқ екенімді көрген әйеліне не айтар екен? Бірақ Антолини үшін ол сөз болып па, әп-сәтте қиыннан қиыстыра алады. Содан соң оның ұйықтап жатқан маған неге телміре қарап, басымнан сипағанын түсінбей дал болдым.
Бәлкім мен шошынғандай арам ойы жоқ шығар, жаны ашуы, үлкендікпен жақсы көруі мүмкін ғой. Кетерде уәде бергенімдей, шабаданымды алып қайтып баруыма да болады екен. Антолини маған ылғи жылы қабақ танытумен келеді ғой, түн ішінде мазалағаныма ренжіген жоқ, жарқын жүзбен қарсы алды, ағынан жарылып ақылын айтты. Басқаларға да мейірбан, терезеден құлап өлген Джеймс Каслды жерден көтеріп алып, лазаретке жеткізген де сол. Ойдан ой қуған сайын басым әңкі-тәңкі болды. Оның үстіне мұрнымнан су ағып, мүлде берекем кетті. Қас қылғанда қол орамалым жоқ болып шықты. Шабаданда бар еді, бірақ оны қаптаған елдің алдында қалай ақтарасың. Жанымдағы орындықтың үстінде журнал жатыр екен, алдым да оқуға кірістім, мистер Антолини туралы бейберекет ойлардан осылай құтылғым келді. Алғашқы беттердің біріндегі мақалада адамның гормоны жөнінде жазыпты. Өңің, көз жанарың арқылы оның дұрыс әлде бұрыстығын біле алады екенсің. Менің қазіргі сықпытыма қарағанда бір де гормоным сау емес. Екінші мақалада қылтамаққа шалдыққансың ба, әлде саусың ба, - айырудың жолдары баяндалыпты. Егер аузыңда ұзақ уақыт жазылмаған жарашық болса, айықпас дерт тұзақтады дей бер.
Ал менің ернімнің ішіндегі жараның пайда болғанына екі жеті. Тұла бойым мұздап қоя берді. Қылтамақ меңдеп алған ғой! Дәм-тұзымның таусылғаны, әрі кетсе екі-үш ай ғұмырым қалды. Көз алдым күңгірт тартты, далада жауын жауған секілді. Тұрдым да сыртқа беттедім, витамині көп бірдеме жеуім керек, шығыс орамдар жақта арзан дәмханалар көп болатын, қазір барамын да лықа тойып алам. Жолда жүк автомашинасы тұр, екі адам шырша түсіріп жатыр, біреуі екіншісіне үсті-үстіне өмір береді. Сайтан алғыр құлап кетпесін! Қисайтпа деймін! Діни мейрамға әкелінген шыршаны сайтан алсын дегені әбес естілгенімен күлкім келді, іле көзім қарауытып құсып жібере жаздадым. Әрі-сәрі жағдайда дәмханалардың біріне жеттім-ау. Жұмыр тоқаш пен кофе алып жүрек жалғауға кірістім. Нанды қолыма ұстағаным болмаса, жегем жоқ, төбетім шаппады. Даяшы дені дұрыс адам екен, мұрты да бұзылмаған тоқаш үшін ақша алған жоқ. Сыртқа шыққан соң ойланбастан Бесінші авенюге тарттым. Ол жақ көңілді екен, діни мейрам белгі бере бастапты. Дүкендер есіктерін айқара ашып тастаған, бұрыш-бұрышта қоңырауларын сыңғырлатқан Санта-Клаустар мен Құтқару Армиясының еріндерін боямаған момақан әйелдері.
Солардың арасынан баяғы екі монах әйелді іздеп едім, көзіме шалынбады. Олардың Нью-Йоркке сабақ беруге келгені, бұлардың ішінен табыла қоюы екіталай екені есіме түсті. Адам деген жыртылып айырылады, топ-тобымен автобустардан түсіп, топ-тобымен дүкендерге кіріп-шығып, ығы-жығы. Маңайдан мерекенің көңілді лебі білінеді. Жанымда Фибидің жоқтығына өкіндім. Ол " Ананы алайық, мынаны алайық" деп берекемді кетірмес еді, әлі кішкентай болса да байыпты. Өткен жылғы діни мейрамда оны ертіп алып дүкендерді аралағам, ұмытпасам Блумингдейлде сатушыларды сарсаңға салғанбыз. Аяқ киім бөлімінде Фибиге тау ботинкасын таңдаған сияқтанып ұзақ жүрдік. Оның қонышы сондай ұзын, аяғына киіп бауын байлаудың өзі әжептәуір жұмыс. Фиби жиырма шақтысын өлшеп көрген шығар, сатушы қыз кигізіп - шешумен әбден шаршады, ал қарындасым әбігерге түскен байғұсқа қарайды да шегі қатады. Бірақ ол мейлінше кішіпейіл екен, ренжімек түгілі қабақ шытқан жоқ. Ақыр соңында үйде киетін туфли сатып алып жөнімізге кеттік. Жан-жағыма қарап, әр нені еске түсіріп келе жатқанда оқыстан түсініксіз меңіреу сезім баурап алды. Әр орамның шетіне жеткен соң, алдыңнан шығатын аспалы жолға көтерілсем болды, міндетті түрде құлауға тиіс секілденем.
Ол керемет биік тәрізденеді, содан төмен қарай құлдырап бара жатам, бірақ мені тірі жан көрмейді. Осының бәрі шындыққа ұқсағаны соншалық, маңдайымнан шып-шып тер шықты. Үрейлі сезімнен арылмақ болып Аллиді көмекке шақырғанымды да аңғармағам. Құлата көрме! Аспалы жолға көтерілген сайын осылай қайталай беремін, қайталай беремін. Өлдім-талдым дегенде Он алтыншы көшеге жеттім. Хайуанаттар бағының жанынан өттім бе, білмеймін, көзіме түскен орындықтардың біріне сылқ етіп отыра кеттім. Қанша уақыт өткені нақ есімде жоқ, жарты, әлде бір сағат, қайдағы бір қияли арман баурап алып бара жатты. Нью-Йорктен біржола кетуге бел будым. Үй де, ешқандай мектеп те қажет емес. Фибиді соңғы рет көрсем болды, іс - түссіз жоғаламын. Ұзын жолға шығамын да ағылып жатқан машиналарға қол көтеремін, әйтеуір біреуі тоқтайды, қай қалаға бара жатса да бәрібір, әйтеуір Батысқа қарай бет алса болды. Осылай кете беремін, кете беремін, қысы жайлы, табиғаты әсем Батысқа табаным тигенше аялдамаймын. Ұзақ жолдарда менің кім екенімді, не іздеп жүргенімді сұрап басымды қатырмау үшін жорта мылқау боламын, сөйтіп елдің мылжыңынан, арзан ақыл-кеңестерден біржола құтыламын.
Сөйлескілері келеді екен, қағазға жазсын. Қашанғы шимайлай берер дейсің, аздан соң-ақ жалығады. Батыстағы бір оңаша қаладан жұмыс тауып аламын, жағармай стансасына тұрақтағаным дұрыс. Көліктердің бірінен соң бірі келеді, бензин құй да жөнелте бер, тапқан таянғаның ішіп-жеміңе жетсе және сәл артылса жарап жатыр. Ұқыптап жинаймын да орманның ішінен шағын үй салып аламын, әрине ашықтау алаңқайға тұрғызам, өйткені айнала күн шуағы төгілуі керек. Тамақ дайындау мен үшін түк те емес. Ал үйлену қажет болса, саңырау әрі мылқау бір қыз табылар, сөйлескісі келсе, қолына қағаз-қалам алып жазсын, құлағың тыныш болса, құдайдың рақаты. Балаларды ешкімге көрсетпейміз, кітаптарды мол қылып сатып алып өзіміз оқытамыз. Қияли арманның баурап алғаны соншалық, Батысқа кететіндігіме титтей де күмәнданған жоқпын. Тек Фибимен қоштасу ғана қалды. Орнымнан тұра салып ағылған машиналардың арасымен көшенің арғы бетіне жүгірдім, іздегенім - қағаз-қалам сататын дүкен. Керек-жарағымды алған соң Фиби оқитын мектепке асықтым. Бір кезде өзім де сонда оқығам, қай тұста екенін жатқа білем. Көшелерді төтесінен қиып алып әп-сәтте-ақ жеттім.
Қызық, қанша жыл өтсе де ештеңе өзгермепті, аулаға кіргенде доп тисе сынбасын деп темір тормен қапталған шамдар, асфальт үстіндегі түрлі ойындарға арналған ақ шеңберлер мен баскетбол алаңы көзіме оттай басылды. Маңайда тірі жан жоқ, сабақ жүріп жатқан ғой, үзіліске дейін әлі қанша бар екенін сұрайтын адам таппадым. Жан-жағыма қарап елеңдеп тұрғанда мектептен кішкентай бала шығып, дәретханаға қарай жүгіре жөнелді. Қалтасында ағаш тақтайша, ол мұғалімнің сабақтан уақытша босатқандығының белгісі. Есікке көтерілетін баспалдаққа отырдым да қалтамнан қағаз-қалам алдым. Мен сәрсенбіні күтпей бүгін кешке Батысқа жол тартамын. Мүмкіндігің болса, он екіден он бес минут кеткенде мұражайдың кіре берісінде күт. Сыйлыққа деген ақшаңды қайтарып берейін. Шамалы ғана жұмсадым ". Мұражай мектептің жанында, Фиби үйге қайтарда алдынан өтеді, сондықтан да жолығуға келетіндігіне шүбәм болған жоқ! Баспалдақпен директордың кабинетіне көтерілдім, қағазды қарындасыма беруді өтінбекпін, оны біреу-міреу оқымасын деп қайта-қайта бүктегем, осы күні елдің бәрі сұғанақ, итше тіміскеленеді де жүреді. Тағы да басым айналды, теңселіп барып отыра қалдым. Дәтке қуат болғанда жанарымның алдындағы тұман тез сейілді.
Қабырғаға сүйеніп тұра бергенде айқыш-ұйқыш жазуға көзім түсті, жүрегің айнитын былапыт сөздер, анығырақ айтсам, ерлер мен әйелдерге қатысты әбестік. Қараптан қарап жыным құрысты, мынаны Фиби де оқиды-ау. Оқиды да: - Бұл не? Бейбастақ балалардың бірі тәппіштеп түсіндіреді. Содан бастап ол әлгі ұятсыздық жайлы ойлана бастайды. Былапытты жазған жексұрын қолыма түссе аямас едім, құдай біледі қан-жоса етерім анық. Сүртіп тастауға оңтайлана бердім де кілт тоқтадым, біреу-міреу көріп қалса, мен жазған екен деп ойлар. Иә, сөйтеді, мектепті басына көтеріп: - Зіңгіттей болсаң да барып тұрған ұятсыздың өзі екенсің, - дейді. Содан кейін ақталып көр. Жан-жағыма қарап аз-кем тұрдым да, тірі жан көрінбеген соң, асығыс-үсігіс сүрте бастадым. Директор кабинетінде жоқ екен, қабылдау бөлмесіндегі жазу машинкасын тықылдатып қаусаған кемпір отыр. Есендестім де шаруамды айттым. Шешеміз аяқ астынан ауырып қалды да: - Қарындасыңа өзің қамқор бол, - деді. Міне, енді екеуінің ортасында зыр жүгіріп жүрмін. Барлық қариялар секілді жай-жапсарымды сұрады. Нью-Йорктен екенімді, осы мектепті тауысқанымды, қазір Пэнсиде оқитынымды айттым.
Есіме Спенсер қарт түсті, ол да ылғи соңыңнан осылай айғайлайтын. Төменге басқа баспалдақпен түстім, бұл жақтағы қабырғада да әлгі былапыт, сүртіп едім кетпеді, өткір бірдемемен ойып жазған екен. Жерге бір түкірдім, мың-миллион жыл жасасаң да, адам деген хайуанның күнәларын жуып-шаюға уақытың жетпес еді. Пенденің жүрегін тазарту дегеніңіз ешкімнің қолынан келмейтін қиынның қиыны. Гимнастика залында сағат болушы еді, соған әдейі бұрылып уақытты білдім, он екіге әлі жиырма минут бар. Үзілісті біраз тосуға тура келеді. Мұражайға барып телефон автоматтан Джейн Галлахерге қоңырау шалғым келді, Батысқа аттанар алдында тілдесіп қалғаным дұрыс қой. Бірақ бұл ойымнан тез айныдым, ол Стрэдлейтермен кездескеннен бері қызға деген тұнық көңіл лайлана бастағандай. Мұражайда кісі көп емес екен, онда да дені оқушылар. Екі бала жаныма жүгіріп келіп, мумиялар қойылған жерді қалай табуға болатынын сұрады. Біреуінің шалбарының алды ағытылып кетіпті. Көрсетіп едім, қысылған да, қымтырылған да жоқ, түймелерін талтайып тұрып асықпай салды. Қызық көріп жорта естімегенсідім. Ол не? Жоғарғы жағы сүйір қораптарда сақтайтын өлі денелер. Сүйір қорап деп тұрғаны пирамида болуы керек. Ол естімегенсіді.
Екеуін жетектеп мумилар қойылған жерге әкелдім. Осы күнге дейін қалай білмей келгенсіңдер! Ол дегенің өте қызық қой. Өлген адамның басын құпия қоспа сіңірілген матамен орайтын болған. Солай жасаса мың-миллион жыл шірімейтінін білген. Мұндай жетістікті қазіргі ғылым да игере алмай әуре. Мумиялар жатқан бөлмеге бару үшін фараондардың қабіріндегі плиталар төселген тар дәлізден өту керек. Қараңғы болғандықтан ба, үрей үйірілетін жер. Сол тұсқа жеткенде екеуі жүрексіне бастады, кішісі қолымнан тас қылып ұстап алған. Өңі қашып кетіпті, қолымды жібере салды да жалт бұрылып қаша жөнелді. Соңынан жүгіре қуып кетті. Қабірлерден сөгіп алған тас плиталардың арасында жалғыз қалдым. Сырт еткен дыбыс жоқ, тым-тырыс, кәдімгі көрдегідей. Маған сонысымен ұнады, өзіме - өзім келіп жайбарақаттана бастадым. Сөйтіп беймарал келе жатып, аяқ астынан шілдің қиындай тоздым. Қабырғаға біреу қызыл сиямен бейпіл сөздерді айбақ-сайбақ жазып кетіпті. Сірә бұл жалғанда жаның жай табатын аядай да жер жоқ шығар. Бәлен жақта, түген жерде жұмақ бар екен десе, сенгің келіп тұрып сене алмай сенделесің. Үмітіңді жамап - жалғап әлдеқалай бара қалсаң, күйреп қайтарыңа құдай куә. Сенен бұрын тозаққа айналдырып үлгереді.
Ертең көз жұмғанда көріңде де тыныш жатқызбас. Қабірімде сорайып тұратын, аты-жөнім мен туған - өлген жылым ойылған көк тасқа: " Холден Колфилд, сен сондайсың"... деп жазып кететіндігіне шүбәм жоқ. Мумиялар жатқан залдан шығып, дәретханаға кіргенде, көзімнің алды тағы да тұманданды, басым айналып құлап түстім. Әйтеуір тас еденге басым тиген жоқ, қайырылып қалған қолым қақсап қоя берді. Бойымды зорға түзедім, сәтін салғанда, есім тез кірді. Тұрған бетте мұражайдың кіре берісіне асықтым, Фиби ендігі келген де шығар. Қазір онымен соңғы рет жүздесемін, ал ағайындарымды енді мүлде көрмеспін. Рас, тірі жүрсем, күндердің бір күнінде кездесерміз, онда да олар ауырып-сырқағанда, менімен бақұлдасып қалғысы келгенде. Иә, тек сондай сәттерде ғана, басқаша жағдайда мені ешкім ну ормандағы үйшігімнен суырып шығара алмайды. Кіре берісте ерсілі-қарсылы жүріп, ұзақ жылдардан соң үйге оралған сәтімді көзіме елестеттім. Шешем құшағын жая ұмтылады. Ал мен міз бақпаймын, шеткерірек кетіп, салқынқандылықпен темекі тартып тұра беремін. Дегенмен туыстың аты туыс қой, көңілім түссе, қонаққа шақырармын, бірақ сұлу - сыпайы ғана өтінемін, келгілері келмесе зорлық жоқ.
Ал Фибиге есігім әрқашан ашық, жазда, діни мейрамдарда үйімде емін-еркін аунап-қунасын. Д.Б.-ның да қалаған кезінде демалуына болады. Жазуға тыныш жер іздесе, қалың ормандағы оңаша үйшіктен қолайлы не бар?! Тек онда Голливудтың шым-шытырық сценарийлерін шимайлауға рұқсат жоқ. Әңгіме жазса - еркі. Сапырылысқан елесті бір ұры күдік тоз-тоз қылды. Әлгі қаусаған кемпір мен кеткен соң Фибиге жазған хатымды әйелден алып жыртып тастаған шығар. Кәрі-құртаңдардың бәрі бірдей мейірбан емес, қырсық - қыңырлары жыртылып айырылады. Бойым мұздап сала берді, басым ауған жаққа Фибиді көрмей қаңғитыным жаныма қатты батты. Сол сәтте, шыны есіктің арғы жағынан Фибиді көріп қалғандай болдым. Сыртқа тұра ұмтылдым. Қарындасым көшеден өтіп келеді, қолында сөмке ме, қапшық па, әйтеуір ауыр бірдеңе. Мынауың не, маған басы артық ештеңе қажет емес, тіпті вокзалдағы заттарымды да тастап кетемін. Фиби шабаданды жерге тастай салды. Мен сенімен бірге кетемін. Қарсы емессің ғой! Айтшы, қарсы емеспін деп! Таңғалғандықтан есімнен адаса жаздадым. Нанбасаң көтеріп көрші, жеп-жеңіл Ал өзің қалдырмайсың ғой мені? Иә деші. Осында қаласың! Фиби одан әрі жік-жаппар болды.
Менің түк те ауыртпалығым жоқ. Керек десең көйлектерімді де тастайын. Тек... – Доғар! Ешқандай да тек-сектің қажеті жоқ! Бармайсың дедім, бітті! Қалдырмашы мені! Шабаданыңды әкел! Ызадан тұла бойым қалтырап кетті. Фиби жәудіреп қарап тұрды да күтпеген жерден жылап қоя берді. Немене, спектакльге қатысқың келмей ме? Алдаусыратқан сөзім оған иненің шаншуындай да әсер еткен жоқ, жылауын одан сайын үдетті. Мұражайға кіріп, Фибидің шабаданын киім ілетін жерге тапсырмақпын, содан кейін мектебіне алып барамын. Сабақ біткен соң жолда соғады да үйге алып қайтады. Ол тұрған орынынан тапжылмады. Соңымнан ермейтініне көзім жеткен соң, мұражайға жалғыз кеттім. Шабаданды өткізіп қайтып келгенде, әлі шала бүлініп тұр еді, мені атарға оғы жоқ. Ойланып-толғанып ешқайда кетпейтін болдым, - дедім. Жүр, мектебіңе барайық, сабақтан қаласың. Ол тіл қатпады, жетектемек болып едім, бұлқынып көнбеді. Жауап берудің орнына басындағы аңшы қалпақты жұлып алды да бетіме лақтырып жіберді. Жүрмін ғой, міне сенделіп, өкініштен өзегім өртенеді. Әрине олай емес, бірақ Фибиге айтар басқа сөз жоқ-ты. Айттым ғой жаңа, мен ешқайда қаңғымаймын.
Қазір сені мектепке жеткізіп саламын да вокзалдан шабаданымды алып, үйге барамын. Басымды қатырмай үніңді өшір! Соңғы сөзі өңменімнен өтті. Ол маған ешқашан бұлай қатты айтқан емес. Бірақ дәл қазір Фиби не десе де ренжи алмайтын едім. Көшенің келесі бетіне қарай жүгіре жөнелді, ерсілі-қарсылы ағылып жататын машиналар қағып кете ме деп үрейім ұшты. Не болып, не қойғанын аңғарып үлгергенше, ол арғы жақтан бір-ақ шыққан. Соңынан бармақ болдым да, Фибидің бәрібір жеткізбейтінін, қалың елдің арасында адастырып кететінін ойладым. Өзі анда-санда маған қарап қояды, қара үзгісі келмейтіндей, ол сірә менің қаладан кетпейтініме әлі сенбеген сияқты. Қайтер екен деп хайуанаттар бағына қарай аяңдадым, Фиби де солай қарай беттеген тәрізденді, көшенің тұйықталатын тұсына іліккенде: - Ақымақ болма, бері кел! Күн салқын болған соң ба, бақта ел аз, селдіреген жұрттың біразы теңіз арыстандары жүзіп жүрген бассейннің жанына үймелепті. Аялдамай өтіп кеттім де, ұзаңқырап барып кері бұрылдым. Фибидің соңымнан ерген - ермегенін білмек болғам. Ол бассейннің жиегінде арыстандардың лақтырған балықтарды қалай қағып алып жатқанын қызықтап тұр екен.
Жанына келіп едім, аюлар қамалған темір торға қарай жылыстап кетті. Кіп-кішкентай болып алып, ашуын баса алмай қойғанын көрмеймісің, сірә мен аңсаған алысқа ол да барымен құмартқан ғой, ұзақ жолдар, бейтаныс жандар мен ну тоғайлар жайлы қиялға балқыған шығар. Енді соның бәрінен бір сәтте айырылатын болған соң тас-талқан туламай қайтсын. Тордың ішінде үлкен ақ аю ерсілі-қарсылы теңселіп жүр, сұрғылт қоңыры үңгіріне кіріп кетті де қайтып шықпай қойды. Ковбой қалпағын киген кішкентай бала әкесіне қайта-қайта жалынады. Шақыршы деймін! Фиби бұл жерге онша аялдаған жоқ, бақтың ішіндегі жіңішке көшені кесіп өтіп, жер асты жолы арқылы карусельдер алаңына шықты. Қатарласа беріп қолынан ұстап едім, сілкіп тастады. Алдымыздан әдемі әуен шалқып қоя берді. Мен оны алғаш Фибиден де кішкентай кезімде дәл осы жерден естігем, содан бері тура бір ғасыр өткендей. Ашуы тарқай бастаған секілді. Ол бірақ қабағын қайтадан түйіп ала қойды. Балдырған шағында оны Д.Б. Қазір де құмартып тұрғаны анық. Кассаға барып билет сатып әкелдім де қолына ұстаттым. Карусельге мінген балалар бірен-саран, ата-аналары әріректегі ұзын орындықтарға қаздай тізіліпті. Сенің қалай шыр айналғаныңды көрейін, - дедім.
Бос орындықтардың біріне барып отырдым. Фиби карусельдің тоқтаған кезін күтіп тұрды да айналып шығып, үлкен ағаш атқа мінді. Әне, мәз-мейрам балалармен бірге заулап барады. Жеңіл, ойнақы ырғақ көңілімді көтерді. Ал Фиби улап-шулаған балаларға қосыла елігіп алған, карусельге жақын ілінген алтын шеңбердің тұсынан өткен сайын шап бермек болып әлек. Құлап кете ме деп жүрегім аузыма тығылды. Ән күшейіп, бүкіл бақ соның екпінімен желп-желп еткендей, балалардың көңілді шуылы да айналаны ерекше көркейте түскен. Карусель сықырлап барып тоқтады, Фиби ағаш аттан секіріп түсіп, жүгіріп келеді. Ол қайтып қолқалаған жоқ, билетке деп берген ақшаны алып кассаға беттеді де кілт тоқтады. Жерім кеңіп қалды, соңынан мейірлене қарадым. Ол қайтып келген бетте мойнымнан құшақтай алды. Қалтамнан қызыл аңшы қалпағын суырып алды да басыма кигізді. Балалар жапа-тармағай карусельге мініп жатыр. Оның асығатын түрі жоқ. Екеуміз бақта қыдырып болған соң тура үйге тартамыз. Көңілі енді орнына түскен болар, карусельге қарай секіріп ала жөнелді. Жүгіріп жүріп бағанағы ағаш атын тауып алды да маған мәз-мейрам қол бұлғады. Сол екі ортада жаңбыр құйып берген, кәдімгі нөсер.
Ел жапыр-жұпыр карусельдің төбесінің астына барып тығылды, мен қозғалған жоқпын. Жауын киімімнен өтіп кетсе де отыра бердім. Шынымды айтсам, суға малшынғанымды сезгім келмеді, Фибидің қуанышы мен қазіргі көңілді шағы ерекше бақытқа бөлеген. Қуаныштан ағыл да тегіл жылай жаздадым. Ал қарындасым көк көйлегі айрықша жарасып, ағаш аттың үстінде періштедей жадырайды. XXX Басымнан кешірген көңілсіз оқиғалар жайлы әңгімемді осымен аяқтамақпын, сіздерге басқа айтарым жоқ. Рас, үй-ішінің мені қалай қарсы алғаны, сырқаттанып ауруханаға түскенім, ата-анамның күзде қай мектепке беруге ұйғарғаны жөнінде сөз қозғауға болар еді, бірақ зауқым жоқ. Кімге қызық дейсіз ол. Ал алдымда не күтіп тұрғаны жұмбақ. Ауырып жатқанда санаторийге психоаналитик келіп-кеткен сайын: - Бұдан былай мектепте жақсы оқуға тырысатын шығарсың? Меніңше барып тұрған есуас сауал. Келешекте не болып, не қоятынын кім тап басып айта алады. Ертең түгілі келесі сәтке де болжам жасау мүмкін емес. Д.Б.-ның да ақылды бола тұрып кейде осындай қисық-қыңыр сұрақ қоятыны бар. Бірде сенбіде көңілімді сұрай келді, жанында сұлу ағылшын қызы, фильміндегі рөлдердің бірін ойнайтын көрінеді, былқ-сылқ етеді.
Олай-бұлай бұраңдап жүрді де дәліздің екінші жағындағы әйелдердің бөлмесіне қарай кетті. Қандай қорытынды шығардың? Не дерімді білмедім, шындығын айтсам, өткен-кеткен жайлар туралы толғанған емеспін. Өкініштісі сол, басымнан кешкендерімді елге бекер жария етіппін, тіс жармауым керек еді. Бір қызығы, әңгіме қылған адамдарымды аңсайтын секілденем де тұрамын. Жақын тартқандарды ғана емес, бәрін. Мәселен ана сәнқой Стрэдлейтер мен бетін безеу басқан Эклиді. Оларды қойшы, қанша дегенмен бір бөлмеде жаттық қой, жексұрын Мористің елесі көзіме неге жылы ұшырайтыны жұмбақ. Түсінбей дал боламын. Мені тыңдасаңыздар, ешкімге ештеңе айта көрмеңіздер. Айттыңыз екен, әңгімелеген адамдарыңызсыз таңы атып, кеші батпайтын көңілсіз күндер басталады.
