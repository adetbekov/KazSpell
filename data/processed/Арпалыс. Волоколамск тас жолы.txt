ВОЛОКОЛАМСК ТАС ЖОЛЫ Александр Бек Волоколамск тас жолы Роман « Егер адам әлдебір төтенше оқиғаны, мәселен, гүлденіп тұрған елдімекенді жермен-жексен қылған жанартаудың атылуын, езілген халықтың құдіретті билеушіге қарсы көтерілуін немесе Отан жеріне сұрқия, адуын дұшпанның баса-көктеп кіргенін көзімен көрсе – осының бәрін қағазға түсіруге міндетті. Ал егер ол сөзді қамыс қалам ұшымен бейнелеу өнерін игермеген болса, онда оның өз естелігін айтылған дүниені немере-шөберелеріне ғибрат етіп қалдыруы үшін кәнігі хатшыға баяндап бергені жөн ». В.Ян. Бірінші мәрте соғыс кезінде, ал екінші рет – одан он жылдан кейін. Кітапты ұмытпаумен қатар, оны оқу кезіндегі бастан кешкен сезімді айрықша есте сақтау сирек кездеседі. Бірінші жолы ғана емес, екінші мәрте де. Мен сол әсерді есіме жақсы сақтаппын. Бұл кітапты алғаш рет оқығанда мірдің оғындай дәлдігі мен керемет түсініктілігіне қайран қалдым. Ол кезде әскери тілші едім, сондықтан соғысты білемін деп ойлайтынмын.
Майдан кезеңіне дейін Бектің атын естімеппін, соғыс кезіндегі тағдырынан да бейхабармын, ал мына кітапты оқып біткен сәтте мұны соғыс тақырыбын менен гөрі тереңірек те дәлірек білетін және майдангерді ағынан жарыла сөйлете алатын адамның жазғанын қызыға да қызғана сезіндім, ал мұндай шеберлік сөз болып отырған істің нәзік қалтарыстарын әлгі кісіден кем білмейтін жанның ғана қолынан келетінін амалсыз мойындайды екенсің. Ал бұл іс – соғыс еді. Бектің кітабын екінші мәрте оқығанда майдан жылдарындағы әдебиетіміз үшін кеудемді мақтаныш сезімі кернеді. Сол тұста соғыс кезеңіне қатысты көптеген кітаптар мен жинақтарды қайталап оқуға кіріскен едім, оның ішінде өз шығармаларым да бар. Қан майдан кезінде осынау әскери тақырыпты қаншалықты терең игергенімізді тексергім келген. Мен өзіме де, өзгелерге де уақыт өте келе туындайтын қисынды сенімсіздікпен қараған едім. Қуанышқа қарай, жалпы алғанда, бұл күдігім бекер болып шықты. Қалай дегенмен, біз майдан кезінде соғыс туралы қаншама шындықты жазыппыз, әрине, соның арасында кейде өтірік те ұшырасып қалды, әсіресе, ақиқатты жасыру жәйттері жиірек еді. Ал біздің бәріміз жазған соғыс шындығының ішінде Бектің « Волоколамск тас толы » кітабы шындығының шоқтығы биік тұрды.
Және екінші рет оқығанымда бұл кітап маған бұрынғыдан да қымбат көрінген. Әсіре бояудан ада, айқын, нақты, көпсөзділігі жоқ еңбек. Мұнда артық ештеңе кездеспейді, тіпті ештеңені ойша да түзеткің келмейді. Бұл өз ісін жетік білетін шебердің батыл қолымен, алдындағы қиын міндеттен тайсалмайтын, дарынды, шыншыл суреткердің қолымен жазылған нағыз соғыс-тын. Әмбе менің әдеби талғамыма қарамастан, жалпы, бұл біздің әдебиетіміздегі соғыс туралы ең үздік кітаптардың бірі екендігіне бек сенімдімін. Алайда осы еңбек өз елімізбен қатар бүкіл әлемге кең тарағанымен, әлі күнге дейін лайықты бағасын ала қойған жоқ. К.Симонов, 1963 ж. Бірінші хикаят Фамилиясы жоқ адам 1 Бұл кітапта мен адал ниетті және ыждағатты көшіруші ғанамын. Мұның тарихы былай. Мен соғысты біреудің әңгімелеуі арқылы жазатындарға төзе алмаймын. Ол сұраққа сұрақпен жауап берді: – Сіз сүйіспеншілік дегеннің не екенін білесіз бе? Мен әйел сүйдім, құмарлық-құштарлықты бастан кештім, алайда бұл шайқас кезінде пайда болатын махаббаттың қасында түкке де тұрмайды. Майданда, ұрыс үстінде ең ғаламат сүйіспеншілік пен ең сұмдық өшпенділік туындайды, ал мұны өз басынан өткермеген адамдар түйсіне алмас.
Сіз екі түйсіктің: үрей мен ұяттың қалай арпалысатынын білмейсіз. Ең қатерлі жыртқыштардың өзі осынау екі сезім тартысқандай жан берісіп, жан алыса алмайды. Сіз еңбеккердің ары, күйеудің ұяты туралы білерсіз, бірақ сіз солдаттың ар-ұятынан хабарсызсыз. Өзіңіздің жау блиндажына граната лақтырып көрген кезіңіз бар ма? Жауынгер ротамен бірге шабуылға шығады, оған пулеметтен оқ боратады, жанында жолдастары құлап жатыр, ал ол өршеленіп алға жылжиды. Бір сағат өтеді – алпыс минут. Бір минутте алпыс секунд бар, әрбір секундта оны жүз рет өлтіруі мүмкін. Ал ол жер бауырлап алға ұмтылады. Міне, бұл сарбаздың ар-намысы! Ал қуаныш ше? Сіз қуаныш дегеннің не екенін білесіз бе? Сізге махаббат қуанышы, сондай-ақ, бәлкім, шығармашылықтың ләззаты таныс болар. Әйеліңіз аналық шаттық сырымен бөлісуі де мүмкін. Әйткенмен, жауды жеңу қуанышын, соғыстағы ерлік сүйінішін бастан өткермеген адам ең сұрапыл, өрттей алапат қуаныш дегеннің не екенін білмейді. Сіз бұл туралы қалай жазасыз? Ойдан құрастырасыз ба? Үстел үстінде панфиловшылар туралы, Бауыржан Момышұлы басқаратын дәл сонау полк жайындағы очерк басылған журнал нөмірі жатты.
Ол журналды қатты жұлқып, шам түбіне қарай жылжытты – оның темекі тұтатып, шырпыны тастағандағы, ашылған бетке еңкейіп, парақтағандағы – қимылының бәрі шалт еді. Ал мұндай кітаптан кейін ойдан құрастырған нәрсеге қалай шыдаймын. Ал сіз не жаза аласыз? Мен дауласпақ болып ем, Бауыржан Момышұлы алған бетінен қайтпады. Мен Мәскеу түбіндегі шайқасты баяндап беретіндей және оның әңгімесі майданның мән-мақсатын қамти отырып, барлық тірлік тағдыры сынақтан өткізіліп, шешіліп жататын – ұрысқа бастайтындай адамды көп іздедім. Бұл бағыттағы ізденістің бәрін ежіктемей-ақ қояйын. Тек ең қажеттісін айтайын. Мен деректермен таныса келе, Мәскеуге шабуыл жасаған жаудың 1941 жылдың қазаны мен қарашасында астанамыздың аймағына қаншеңгелді батыра түсуге ұмтылып, бір мезгілде басты соққыны тікелей Волоколамск, одан Ленинград тас жолына бағыттап, діттеген мақсатына төтесінен салғанына көз жеткіздім. Қазан айының ауыр күндерінде немістер Вязьма іргесі арқылы танк, мотоцикл, жүк машинасымен Москваға жылжыған сәтте Волоколамск тас жолына кіре беріс қапталды бүгінде ге­нерал-майор Панфилов атындағы гвардиялық дивизия атымен белгілі 316-шы атқыштар дивизиясы қорғап тұрды. Мәскеуге екінші мәрте, қараша шабуылын бастаған дұшпан тағы да сол, дәл панфиловшылар шайқасып жатқан бағытқа сұғына кірген.
Москвадан отыз шақырымдай жерде жеті күнге созылған Крюко­во майданында панфиловшылар Қызыл Армияның өзге де бөлімдерімен бірге немістердің қысымына төтеп беріп, жауды серпіп тастады. Мен екі айға созылған алапат арпалыстың тарихын баяндап беретін адамның атын да, шенін де білместен, панфиловшыларға тарттым: оны жолықтыратыныма сенімдімін-ді. Бұл Мәскеу түбіндегі шайқас күндерінде аға лейтенант, ал қазір, арада екі жыл өткенде гвардия полковнигі Бауыржан Момышұлы еді. Дұрыс ұқпай қалып, қайта сұрадым. Оның үнінен сол сәтте тіксініңкірегендей, жайсыздық күйін аңдап қалдым. Тәрізі, ол өзін тез түсінгенді қалайды екен-ау деп түйдім. Тілшілік дағды бойынша қойындәптерімді шығарғанмын. Ол: – Менде фамилия жоқ, – деп жауап қатты. Мен аңтарылып қалдым. Ол Момышұлы деген орыс тіліне аударғанда Момыштың баласы дегенді білдіреді деді. Ал фамилиям жоқ. Оның жүзінде Шығысқа тән деп ойлайтынымыздай, арманшыл жұмсақтық жоқ-тын. Кейде зор сүйіспеншілікпен мұқият, ал кейде қалай болса солай жасалған дейтіндей – нешеқилы беттер кездеседі. Бауыржан Момышұлының бет-пішіні жапсырғандай емес, қашап мүсіндегендей әсер қалдырған. Ол әлдебір өткір аспаппен бірде-бір дөңгелек сызық қалдырмай, қоладан немесе қатты еменнен жонып жасағандай көрінді.
Бұл балалық шақтағы бір көріністі есіме түсірді. Майн Ридтің әлде Фенимор Купердің шығармалар жинағының қалың көк мұқабасына арықша келген үндістандықтың бейнесі бедерленген еді. Бауыржанның кескіні сол рельеф өрнегіне ұқсайтынын байқап таңырқадым. Моңғол тектес қараторы, сәл шықшыттылау, әдеттегі өте ұстамды кескінін ашулы сәттерінде сирек кездесетін танадай қара көздері айбаттандырып тұрады екен. Бауыржан өзінің жылтырап, тарауға көнбей тікірейіп тұратын қара шашын аттың жалындай деп әзілдеді. Сөзіне құлақ түре отырып, оның жүзіне зерделей қарадым. Бұл қазақ орыстың бай тілін еркін меңгеріпті. Тіпті толқыған кезінің өзінде сөз бен ой тіркесінен мүдірмейді. Тек кейде асықпай сөйлейтін мәнерін әдейі ісейтіндей көрінді. Келе-келе: қазақша сөйлегенінде сөзінің жылдам ағылатынын аңғардым. Папиросын шығарып, портсигарды сарт еткізіп жапқаннан кейін ол тіктеніп, сөзін: – Егер сіз алда-жалда мен туралы жаза қалған болсаңыз, мені қазақша « Бауыржан Момышұлы » деп атаңыз. Оның қазақ екені, кең далада қой баққан шопан екені, оның фамилиясы жоқ адам екені белгілі болсын, – деп аяқтады. Ол солдаттың жаны туралы әңгімелеген. Айтпақшы, ойын баппен дамыта келіп, дәл Волоколамск тас жолы түбіндегі шайқастардың бірі жайында баяндады. Менің жүрегім атқақтап кетті.
Дереу қойындәптерімді суырып, құлшына жазуға кірістім. Сәттілікке сенер-сенбесімді білмей: міне, көптен күткен хикаяттың алғашқы парақтары деп жорамалдадым. Әңгімеден кейін мен бір мезет сәтін тауып, Бауыржан Момышұлынан Волоколамск тас жолы бойындағы ұрыстардың тарихын бастан-аяқ әңгімелеп беруін өтінгенмін. Біздің бұдан кейінгі әңгімеміз оқырманға белгілі. Мен де дәл оның өзі секілді: шындыққа құмарттым ғой. Алайда оның – әсіресе, сарбаз кебін кимеген адамдар туралы бағасы көбінесе көңілге келетіндей дөкір еді. Мұны, бәлкім, Бауыржанның жастығымен түсіндіруге болар. Біз ұшырасқан сол күндерде ол отызға толған болатын. Сөйлесуден мүлде бас тартқан соң, мен де аса жағаласпадым, бірақ Бауыржанның жанында талай күн бірге жүрдім. Ол өте әңгімешіл екен. Ығыты келгенде, жалықпай жазып ала бердім. Оның маған бойы үйренді. Бауыржанның достары арқылы өзінің өмір-тарихын білдім. Мектепте оған екі ат беріпті: Бадырақ және Шаңтимес. Екіншісі дәлме-дәл аударғанда « тозаң жұқпас » деген мағына береді. Жүйріктігі сонша – тіпті тұяғынан көтерілген шаңның өзі шашасына жұқпайтын аңыз сәйгүлікті солай атапты. Бауыржанға: – Сіз туралы әйтеуір бір жазбай қоймаймын.
Және бір жерінде сізді мектепте Шаңтимес деп атағанын да міндетті түрде келтіремін, – дейтін сәт те туды. Ол жымиды. Күлгенде жүзі нұрлана түседі екен. Суық кескіні кенеттен сәбилік кейіпке ауысты. Артиллериялық ат шабан қимылдайды, оны қақпайлау оңай емес, әйткенмен, бір бет алып алса зеңбіректі қоса тартады. Сіз мені иліктірдіңіз... Сіздің сұрағыңыздың бәріне жауап берейін. Бірақ бір шартым бар... Ақырын шалқайып, ол қыннан қылыш суырды. Шағын, әйнексіз шамның әлсіз жарығы түскен аласа, сыздауыт блиндажда ақ алмастың жүзі жарқ етті. Даяр кітапты маған әкелесіз. Мен алғашқы тарауды оқимын да: « Нашар, өтірік жазыпсыз! Үстелге сол қолыңызды қойыңыз ». Әп! Сол қолыңыздан айырылдыңыз! Одан екінші тарауды оқимын: « Нашар, өтірік жазылған! Үстелге оң қолыңызды қойыңыз ». Әп! Оң қолыңыз жоқ! Келісесіз бе? Біз екеуміз де әзілдеп отыр едік, бірақ күлмедік. Маған моңғолдық емес тостағандай қара көздер шаншыла, сынай қарап тұрды. Жазыңыз: « Бірінші тарау. Үрей ». Үрей 1 – Жазыңыз, – деді Бауыржан Момышұлы: – « Бірінші тарау.
Үрей! » Ол сәл ойланып, сөзін жалғастырды: – « Панфиловшылар ешбір үрейленбестен алғашқы ұрысқа ұмтылды... ». Сіздіңше қалай: сәтті бастау ма? Ондағы ойым – сіздің үрейді сезінуіңізді қалап едім. Мойындамасаңыз да болады, айтпасаңыз да білемін, сізге қорқынышты жеңуге тура келгені анық. Сонда сіз бен шығармашылық істе қатар жүрген жолдастарыңыз неліктен соғысып жүрген өзіміздей емес, қайдағы бір ерекше құдіретті адамдар деп есептейсіздер? Сарбаз сіздерге де тән адами түйсіктен ада деп қабылдайтындарыңыз қалай? Сіздіңше, ол сонда төмен нәсілді жаратылыс па? Әлде, керісінше, көктен түскен әлдебір әулие ме? Бәлкім, сіздіңше, ерлік деген – табиғат сыйы шығар? Немесе шинельмен бірге тізімге белгілеп: « алынды, алынды » деп жаужүректікті де қоса тарататын каптенармустың сыйлығы ма? Мен соғыста жүргелі талай уақыт өтті, полк командирі болдым, сондықтан: ол бұлай емес деп түйіндеуге қақым бар шығар ойлаймын! Немістер біздің байтақ елге баса-көктеп кіргенде неменеге үміт артты екен? Олар танк колонналары бастаған шығыс жорығына өздерімен бірге тірі жан атаулының зәресін ұшырып, құрдай жорғалататын Үрей генералы бірге аттанады деп сенді.
Бір мың тоғыз жүз қырық бірінші жылы қазанның он бесінен он алтысына қараған түнгі біздің алғашқы ұрысымыз сол үреймен шайқасудан басталды. Ал арада жеті апта өткенде, біз немістерді Мәскеуден тықсырып тастаған сәтте, соларға ілесіп гене­рал Үрей қоса қашты. Олар ақыр аяғында, мүмкін осы соғыста бірінші рет шығар, соңыңнан үрей қуу дегеннің не екенін білді. Қазақстаннан шыққаннан кейін, бір жарым ай бойы майданнан қырық шақырымдай жерде – Бас Командованиенің резерві құрамында, қорғаныстың екінші шебі деп аталатын Ленинград облысындағы батпақтарда тұрдық. Қазанның алтысы күні мен: дабыл бойынша батальонды тік тұрғызып, таяу маңдағы теміржол разъезіне кіру туралы бұйрық алдым. Барсақ, жылы вагондар мен платформалар даяр тұр. Тиеліп алып, сол түні жолға шықтық. Қайда? Мұны белгілі бір уақыт аралығында, тіпті батальон командирі менің өзім білуге тиіс емес едім. Біз майданға аттанғандай емес, соғыстан қайтып келе жатқандай әсер билейді. Пойыз аралық бекеттерге тоқтамай, тораптық Бологое стансасына қарай зымырап келе жатты. Жолда біз үшін түстік ас даяр тұр деп хабарлаған. Алайда әлдекім біздің эшелонды тақымдап, асықтыра түседі. Ауқатты таратып үлгермеді. Паровоздар екі-үш минут аралығында алмастырылды.
Гудок берілді де, қайтадан жөнедік! Ел жаппай Бологоеден кейін қайда бұрылар екенбіз деп елеңдейді. Әлден соң мәлім болған: Мәскеуді діттеппіз. Біздің эшелондар шағын бекеттерде жылдамдықты түсірмей, араға бір жарым-екі сағат уақыт салып зулай берді. Үш жүз он алтыншы атқыштар дивизиясы. Бізді не үшін, қандай мақсатпен ауыстырады? Белгісіз. Неліктен мұншалықты қарқынмен жүйткідік? Мәскеуден қайда, қандай жолмен шықпақшымыз? Белгісіз, белгісіз. Әдеттен тыс жүрдектік жұрттың бәрін қатты өрекпітеді. Әйтеуір, нақты істі бастайтын болдық-ау, ұрысқа кіреміз-ау деп елегізиміз. Мені полк командирі станцияға шақыртыпты. Темір жол бойындағы маскировкалық өрнекпен көкала қылып алабажақтап бояған қатар-қатар, құрсаулы, жатаған күмбездер есте қалды. Бұлар жанармай цистерналары еді. Сол сәтте көп ұзамай-ақ сүреңсіз күзгі бұлт аясындағы осынау темір күмбездердің сәл кейінірек жететін тарсыл-гүрсіл мен көкжиекті соңырақ торлайтын алапат от, түтін құшағында көкке атылып, мезетте жоқ болатынын сездім бе екем? Тақала бергенімде – төбесі талқандалып, үңірейген терезелерінен қара түтін шұбатыла, қалқайып кірпіш қабырғасы ғана қалған станция ғимаратының түпкі жағынан зеңбірек тиеулі ұзыннан-ұзақ платформа тізбегін көзім шалды. Мені әлдекім дауыстап шақырады.
Қарасам, состав тұсында біздің дивизиядағы артиллерия полкінің командирі полковник Малинин тұр. Ол мені өз еркіммен жаяу әскер қатарына ауысқан ежелгі артиллерияшы, батарея командирі екенімді білген сәттен бастап « қашқын » деп атап кетіп еді. Зеңбіректер зауыттағыдай сырты қарайған арнайы қою маймен қалың етіп майланыпты. Бұлар біздің дивизиялық артиллерияға жаңа ғана жеткізілген қосымша қару-тын. Мен жабырқаңқырап қалдым. Демек, тағы да тылда, тағы да резервте қалғанымыз ғой. Мен көп ішкері тұста, Вязьманың арғы бетінде немістердің Мәскеуді қорғаған майданды қақ жарып өткенін, Гитлер бұдан төрт күн бұрын радио арқылы: « Қызыл Армия талқандалды, Мәскеуге жол ашық » деп хабарлағанын білмейтін едім. Ал бұл кезде Мәскеу қала жиегінен жүз жиырма – жүз елу шақырым жерде асығыс түрде жаңадан майдан шебін құрып жатты, кейін ол тарихқа « астананың қиыр шеті » атымен кірді. Москва вокзалдарынан ешбір сөз сөйлеу мен оркестр салтанатынсыз-ақ жай киінген коммунистік батальондар аттанып жатты, оларға қару-жарақ пен әскери киім жол үстінде берілді.
Біз келерден бір-екі күндей бұрын Мәскеу теңізіне Волоколамск арқылы жүк машиналарымен Жоғарғы Совет атындағы жаяу әскер училищесі ауыстырылыпты; бұлардан кейін іле-шала мұнда оқу-жаттығу зеңбіректерін алып, Москваның Қызыл тулы артиллериялық училищесі жіберілді. Мәскеу жауға қарсы тың күш пен жаңа қару-жарақ жөнелтумен болды, оның ішінде осы зеңбіректер де бар. Полк штабында дивизияға Волоколамск аймағында қорғаныс шебін құрып, орнығуға бұйрық берілгені айтылды. Маған өз батальонымның бекініс шегі көрсетілді. Мен оңтүстік Қазақстанның тумасы ретінде ерте түсетін қысқа дағдыланбаған едім, ал мұнда, Мәскеу түбінде күн таңертең қазан айының басынан-ақ ызғарланып кетті. Таң бозында дөңгелек ми-батпағын шығарған лайсаң жолдың аяздағы қатқағымен өзіміздің батальон учаскесінің ең ауқымды елдімекені – Новлянское селосына келдік. Күңгірт аспан аясында қарауытып тұрған аласа шіркеу мұнарасының сұлбасы көзге бірден шалынды. Батальонды село маңайындағы орманда қалдырып, мен командирлермен бірге төңіректі барлауға шықтым. Менің батальоныма ирелеңдеп аққан Рузаның жағасынан жеті шақырым жер берілген. Біздің әскери жарғымыз бойынша ұрыс кезінде мұндай аймақ, тіпті полк үшін де көптік қылады. Алайда бұған бола алаңдай қоймадым.
Егер жау шынымен ертелі-кеш осында жететін болса, оған біздің жеті шақырымымызда жалғыз батальон емес, бес, тіпті он батальон қарсы тұратынына бек сенімді едім. Маған бекініс шебін осындай есеппен даярлау қажет деген ой келді. Менен табиғат көркін суреттеуді күтпей-ақ қойыңыз. Біздің көз алдымызда жатқан көрініс әсем бе еді, жоқ па, білмеймін. Топографияда айтылатынындай, баяу аққан, арнасы тар Рузаның айнадай жарқыраған бетінде құдды бір қолмен кескендей жапырақтар қалқып жатыр, тәрізі, осында жазда өскен ақ лалагүл болуы керек. Мүмкін бұл әдемі де шығар, бірақ өзім үшін: дұшпанның өтуіне оңай, саяз, өте қолайсыз өзен екен деп түйдім. Алайда өзеннің бергі беткейі танкі өте алмайтындай етіп қазылған: балшығынан жаңа түскен күрек іздері жылтыраған тік жарқабақ өзенге төніп тұр, мұны әскери тілде « эскарп » деп атайды. Өзеннің арғы бетінен – ашық алқап пен жеке тал-дарақ, былайша айтқанда, ойдым-ойдым орман-тоғай көрінеді. Қарсы жағалауда орман шеті Новлянское селосынан сәл қиыстау тұстағы бір жерде өзенге, тіпті еміне кіріп кеткен.
Орыстың күзгі орманының кескінін бейнелеген суретші үшін сол жерден не қажеттің бәрі табылар еді, бірақ әлгі орын маған мүлде ұнамады: онда жау біздің шабуылдан қорғанып, өзімізді ұрымтал тұстан соғуға дайындала алады. Құрып кетсін бұл қарағай мен шырша! Отау керек бәрін! Ор­манды өзеннен әрі қарай сырып тастаған жөн! Әрине, айтқанымыздай, арамызда ешкім де дәл осында кенеттен шайқас басталып кетеді деп күткен жоқ, әйткенмен бізге: бекініс шебін құру міндеті жүктелді және оны Қызыл Армияның офицерлері мен солдаттары ретінде мүлтіксіз орындауға тиісті едік. Солдат шинелімен жүрген ондай кезбелерді бірінші мәрте ба­тальон асханасының қасынан кездестірдім. Бұлар отқа жылынып отырды. Соғысқа дейін шағын құрылыс директоры қызметін атақарған, шаруашылық взводының командирі, кексе лейтенант Пономарев оларға таңдана қарап тұр. Сол күні асхана кезекшілігінде жүрген аспаздар мен сарбаздар да осы төңірекке шоғырлана қалыпты. Пономарев « тік тұрыңдар! » деп команда беріп, жағдайды баяндау үшін алдымнан жүгіріп шықты. Мен көз қиығыммен от басында отырғандарға қарадым: кейбірі орнынан тұрды, кейбірі жай қозғалақтаған болды. От қасынан беті шұбарлау, тәпелтек қызыләскер бері қарай бір аттады. Мен мұндай сөзді сол күні таңертең бірінші рет естідім.
Қайда? Минаны бұршақша жаудырады... Немесе тас жолда танкімен жүйткітіп, айналаны оқтың астына алады. Ол гүрсілдетіп, жан-жаққа оқ жаудырған сәтте көзің қарауытып, естен танасың. Жолдас аға лейтенант, мен бұларды алып шығу үшін бастап келемін... Москвада шайқасамыз дейді. Қазір кетеміз... Бұл жерде көп бөгелуімізге болмайды, көп ұзамай-ақ жау осында жетеді... Жолдас аға лейтенант, сіздердің қазаннан дәм татуға рұқсат етесіз бе? Тәштек бойлы, секпіл бет солдаттың қашып келе жатқандарын жайбарақат мойындай салуы қатты тіксінтті. Жұрт оның сөзіне құлақ түре қалыпты. Менің оның « жасағына » қайтадан көз жүгірттім. Бәрі де көптен қырынбаған, жуынбаған, сол себепті, түрлері түгелдей кір-қожалақ. Етіктері мен аяқ орауыштарындағы баттасқан лай от қасында кебе бастаған. Ешқайсының да шинелдерінде айырма белгісі жоқ. Сәл қолайсыздық туындағандай. Бұдан соң біреуі орнынан көтерілген. Бұл – мұңды көздері алақтаған жиырма екілердегі жігіт еді.– Мен лейтенантпын, взвод командирімін, – деді ол.
Мүмкін осы сәтте менің сырт кескінім өзгере қойған жоқ шығар, бірақ іштей, әлдебір соққы тигендей, сұмдық тітіркендім: взвод командирі, лейтенант, Қызыл Армия офицері қызыләскерлермен бірге әлдебір сақа солдатқа ілесіп майданнан қалай қашып келеді? Дәл осы кезде аспаз « қоршаулылардың » алдына буы бұрқыраған бір кастрюль кеспе көже әкеліп қойды. Мен ақырып жібердім: – Тұрыңдар! Лейтенант Пономарев! Қашқындарды тұтқында! Қаруларын сыпырып ал! Лейтенант Пономарев, бұйрықты орындаңыз. Сөзімді аяқтамастан Пономаревтің қасын керіп, таңданған кейіппен менен бөлек, әлдеқайда көз тігіп тұрғанын аңдадым. Бұрыла қарадым. Батальон асханасына қарай шинель киген бірі қарулы, бірі қарусыз оншақты адам сүйретіле басып, ілбіп келеді. Кейбіреулерінің жағасы көтерулі, қолдары – қалтасында. Мұндай дағды бізге жат. Тіпті алыстан-ақ түсінікті болды: бұлар – менің батальонымның адамдары емес. Олар тақалды. Естіген жауабым: – Қоршаудан шықтық, жолдас аға лейтенант. Күн ызғарлы, желкем. Ұшқындаған қиыршық қар шөп түбіне кесек мұз болып жабысып, жыртылған жердің қатқақ табанына ұсақ қырау болып үйірледі. Түс мезгілі еді. Сарбаздар тасада, жартылай қазылған окоптар мен үйілген топырақ сыртында тамақтанып отыр.
Шошайған күрек саптары арқылы белгіленген жиекті жағалап келе жатып: – Жоқ, жігіттер, жау сендер күткен жақтан соқпайды... Ол күткен жерден килігуді ұната қоймайды, – деген сөз құлағыма жетеді. Тықырлаған қасық дыбысы естілді. Үйілген аласа топырақ сыртындағы ойда түстенушілер. Сөз саптауына қарап, сұрақ қоюшының қазақ екенін аңдаймын. Тағы да қазақтың даусы: – Ал одан кейін не істейді? Бұл кімнің окопы болды екен? Мына қазақ кім? Есіме түсті: Боранбаев. Иә, оның пулемет расчеты осында. Әлде Қалимолдин бе... Екеуі де бір пулеметте. Сайтан алғыр, бұл жерде де әлгі келімсектерді тамақтандырып жатыр! Жау ну тоғайға кіруден сескенеді! Тағы да ақырын ғана қасық тықырлады. Қоршаудан шыққандар менің сарбаздарыммен бірге тамақтануға кіріскен. Және бір бейтаныс дауыс естілді: – Менің жолқапшығым да сонда, котолегім де сонда... Қазір, дәл осындағыдай, ауқаттанып отырғанбыз. Кенет... «... кенет қаша жөнелдіңдер, сұмырайлар! » – деп айқай салғым келді де, әлдебір оймен тежелдім. Анадай жердегі ықтиятты қаланған шым тасасынан көкшіл темірі жылтырап пулемет оқпаны көрінді. Және онда пулеметші кезекшілікте отыр.
Пулемет магазиніне оқтаулы лента кигізілген. Мен тізе бүгіп, оқпанды айнадай жарқыраған өзенге қарай бұрып, шүріппені бастым. Пулемет сақылдап, оқ бұрқыратты. Осы орында жер қазып, бекініс жасағанымызбен, әзірше оқ ата қойған жоқ едік; бұл біздің шебімізді дүбірлеткен алғашқы атыс болды. Біреу шұңқырдан ытқып шықты. Сол бойда сөзімнің жаңғырығындай ащы дауыс естілді: – Немістер! Үн адамның айқайындай емес, немістер шынымен келіп қалғандай, соншама үреймен, біртүрлі құмығып шықты. Келесі сәтте әлдекім безе жөнелді. Қалғандары топырлап соған ілесті. Істің бұлай жалғасқанын аңдап та үлгере алмай қалдым. Мұның бәрі лездің арасында болған жағдай. Орман алыс емес-тін, жүз елу-екі жүздей-ақ қадам жерде. Солай қарай зытты... Мен үйілген топырақтың үстіне шығып, қашқандарға аңтарыла қарап тұрмын. Тура бүйірден біреудің жан дауысы шыққан: – Тоқта! Одан соң боқтап жіберді. Айқай салған – қайдан сап ете түскені белгісіз пулеметші Бло­ха еді. Ол мені көрген бойда мен жаққа, пулеметке қарай құстай ұшты. Ет-жүрегім елжіреп, қатты толқып кеттім. Сол сәт маған қарай жүгіріп келе жатқан пулеметші Блоханы жақсы көргендей өмірімде бірде-бір әйелдің өзін сүймеген шығармын.
Бір кезде Қалимолдинның тоқтағаны байқалды – тең қалаушы болып жұмыс істеген, станокті пулеметті қақпақтай жауырынына оп-оңай тастай салатын еңгезердей қазақ. Ол үнсіз кешірім сұрағандай басын төмен түсіріп, екі қолын кеудесіне қусырды. Сөйтті де Блохаға еріп, маған қарай жылжыды. Одан соң қайырылған – көзілдірікті Мурин, соғысқа дейін консерватория аспиранты, музыка тарихы жөнінде мақалалар жазған адам. Бірақ оны біреу қол созым жердегі орман жақты нұсқап, нұқып қалды. Ол тағы да ор қояндай ытқып, жүгіре жөнелген. Сөйтіп және бұрылды. Содан тоқтады. Қара терге түсіп, қылқиған мойнын біресе маған, біресе орманға бұрып, алақтап тұр. Бұдан соң саусақтарымен көзәйнегін тез-тез сүртіп, артқа, маған қарай жүгірді. Бұлардың бәрі бір бөлімше, бір пулемет расчеты еді. Енді тек бөлімше командирі, сержант Боранбаевтың өзі жоқ. Жерлесім Боранбаевтың пулеметті шашып тастап қолма-қол қайта жинайтын епсектігіне, кәнігі механиктей, бұзылған тетікті тез табатынына қарап, ылғи риза болатынмын. Кейде Боранбаевты кездестіргенде: « Міне, біз қазақтар да орыстар сияқты механиктер халқына айнала бастадық » деп ойлайтынмын. Ал енді ол маған қарайтын беті қалмай, көзіме түспестен зытып отырған секілді.
Мен қайтып оралушыларға үнсіз, тесіле қараймын. Әрине, өз сарбаздарымның адал жігіттер екенін білетінмін. Қазір оларды ұят қысып барады. Бұларды келесі жолы осынша жан азабынан қалай арашалап қаламын, сұмдық сорақылықтан қалай құтқарамын? Осылардың алдағы уақытта тағы да қаша жөнелмейтініне, тағы да мұндай күйге қалайша тап болғанына түсіне алмай тұратынына сенім бар ма? Не істеймін бұларды? Азғырамын ба? Әңгімелесемін бе? Айқайлап ұрсамын ба? Қамауға аламын ба? Айтсаңызшы – қайткенім жөн? Соттаңдар мені 1 Өз блиндажымда басымды қос қолдап сүйеп, еденге тесілген күйі былай отырдым да ( Бауыржан Момышұлы өзінің қала отырғанын көрсетті ), ойға баттым. Пулемет ротасының саяси жетекшісі Жалмұхамбет Бозжанов келіп кірді. Кейде ол мені осылай атайтын еді. Мен Бозжановқа қарадым. Оның дөңгелек жайдары жүзі абыржыңқы екен. Кеудем, мойным, іші-бауырым түгел ауырып кетті. Боранбаев та мендей қазақ, – қолы шебер қазақ, пулемет расчетінің командирі, мен бүгін таба алмаған адамның дәл өзі. Атып тастадың ба? Мұнда алып кел оны! Міне... Демек, менің батальонымнан өз-өзін бірінші атқан адам, алғашқы опасыз табылды. Және кім?
Ех, Боранбаев!... Табалдырықтан ақырын аттап, ол кірді. Ә дегенде өзін танымай да қалдым. Сұп-сұр, маска секілді жіпсілең жүзі қан-сөлсіз. Есі ауысқан адамдардың түрі осындай болады. Таңулы сол жақ қолын асып алыпты; дәкеден қызарған қан шығып тұр. Оң қолын жұлқа көтеріп қалды да, менің сұсымды аңдаған Боранбаев оны шекесіне апаруға батпады. Қорқақтап, қолын қайтадан сұлқ түсірді. Ол осы сөзді міңгірлеп қайталаудан танбады. Мен оған жекіп ұрыспадым, дегенмен ол осындай мінезді күткен де шығар. Кейде ұрысудың түкке қажеті болмай қалатын сәттер де кездеседі. Боранбаев « орманға қарай жүгіріп бара жатқанда сүрініп кетіп құлап қалдым, сөйтіп винтовка өзі атылып кетті » дейді. Опасызсыз! Бізде мұндайларға рақым жоқ! Сағатыма қарасам: үш болып қалыпты. Рахимов батальон штабының бастығы еді. Ол орнынан тұрды. Мұнда қызыләскер Блоханы шақырыңызшы. Тез келсін. Бара беріңіз! Боранбаев тізерлеп, сылқ ете қалды. Оның сау қолы да, арам қанға малынған ораулы қолы да маған қарай созылды. Жолдас комбат, мұны мен өзім... әдейі істедім. Ол орнынан тұрды.
Бір мезет осыны мен өзім айттым ба деп қалдым; өз бұйрығыма қарсы « Үндеме! » деген сөз өз аузымнан шығып кеткендей көрінді. Қалай болғанын өзім де білмеймін. Ол тал қармағандай, тағы да осы бір уәжге жармасты да қалды. Сайтан түртті... Атпаңызшы мені! Кешіріңізші, жолдас комбат! Мүмкін, ол осы сәтте, расында да, шынын айтқан шығар. Иә, дәл осылай болуы ғажап емес: ақылынан алжасып, үрейдің әсерінен бір мезет не істеп, не қойғанын білмей қалуы әбден ықтимал. Әйткенмен, майдан даласынан осылай қашып, соңынан істің қалайша мұншалықты ушыққанын мүлде түсінбестен, Отан алдында қылмыскерге айналып жатпай ма. Мен Бозжановқа: – Мұның орнына бөлімше командирі Блоха болады. Және осы бөлімше, өзі бірге тұрып, солардан қашқан адамдар мұны саптың алдында атады, – дедім. Бозжанов маған қарай еңкейе түсіп, құлағыма сыбырлады: – Ақсақал, біздің оған қақымыз бар ма? Ал сіз мәлімдеме даярлаңыз. Ентігіп, блиндажға қызыләскер Блоха кірді. Мұрнын тартқыштап, көрінер-көрінбес сарғыш қабағын қимылдатқан ол келіп жеткенін де дұрыс баяндап жарытпады. Мен Боранбаевты нұсқадым.
Үнінен жиіркену мен аяушылықтың белгісі қатар байқалатындай. Көкірегі қарс айрыла күрсініп: – Орындаймыз, жолдас комбат, – деді. Мен Боранбаевтың қасына келіп, оның айырым белгілері мен қызыләскерлік жұлдызын жұлып алдым. Ол түсі сұрланып, сазарған күйі, екі қолы салбырап тұрып қалды. Ортада, елден ашық тұста, сапқа бетпе-бет шинельшең, белдіксіз Боранбаев тұр. Тыныштықты қақ жарып, әрдайым командир құлағы қақшып алатын асқақ үн саңқ етіп барып үзілді: винтовкалар да бір мезгілде қозғалақтап барып, қайта тыншыды. Тұнжыраңқы көңілде бір мезет қуаныш оты жылт етті. Жоқ, бұл шинель киген тобыр емес, сарбаздар, күш, батальон. Осынау сәтте, сап алдында белдіксіз және жұлдызсыз, масқара жағдаймен қолы таңулы адам тұрған мына орыс даласында әрбір сөз, тіпті әдеттегі рапорт формуласы – жан тебірентеді. Бөлімшені алып мұнда кел!
Бұлар алаң бойымен үн-түнсіз жүріп келеді – алдыда орта бой­лы Блоха мен қапсағай денелі Қалимолдин, бұлардан соң Мурин мен кеше пулемет түбінде кезекшілік атқарған Добряков, – өздеріне қадалып қарап тұрған жүздеген адамның алдында еріксізден сымдай тартымды көрінуге тырысып, бүйірден соққан ызғырық желге де қарамасатан, пішіндері байсалды, бірінің соңынан бірі, аяқтарын нық басады. Алайда бұлардың қобалжулы екені анық. Блоха: « Бөлімше, тоқта! » деп команда берді. Винтовкалар бір қимылмен иықтан аяққа түсірілді; ол әрекетті баяндауды ұмытып, маған қарады. Қолымды шекеме апарып, оған қарай өзім қадам бастым. Ол да менің қимылымды қайталағанымен, жарғы талабы бойынша өзінің бөлімшені алып келгені туралы кібіртіктеп, жатық баяндап бере алмады. Сіз: дәл осындай аласапыран сәтте мұның бәрінің не қажеті бар деп сұрайтын шығарсыз. Иә, дәл сол кезде мен әрбір елеусіз әрекет арқылы өзіміздің армия екенімізді, әскери бөлім екенімізді аңғартуға тырыстым. Бір қатарға тізілген бөлімше команда бойынша сапқа қарай бұрылды. Мен: – Жолдастар, жауынгерлер мен командирлер!
Сіздердің қарсы алдыларыңызда тұрған адамдар – « Дабыл! » деп дауыстап, « Қаруларыңды алыңдар! » деп әмір бергенімде, қорқып қаша жөнелгендер. Бұлар бір минуттен кейін естерін жиып қайтып оралды. Бірақ біреуі – осылардың командирлері келмей қалды. Ол майданнан сытылып кету үшін өз қолын өзі атып жаралаған. Бұл қарабет, Отанын сатқан опасыз қазір менің бұйрығым бойынша атылады. Өзі міне тұр! Боранбаевқа бұрылып, оны саусағыммен нұсқап көрсеттім. Ол кешірер ме екен деп үмітпен, маған жалтақ-жалтақ қарайды. Мен сөзімді жалғастырдым: – Бұл өзі өмірді сүйеді, ауа мен жер, аспан аясында рахаттанып жүргісі келеді. Сөйтіп: өлсеңдер сендер өліңдер, ал мен ғұмырды жалғастыруға тиіспін деп шешіпті. Ал өзге біреудің есебінен тек малғұндар ғана күн кешпей ме. Жұрт менің сөзімді селт етпей тыңдады. Менің алдымда тұрған жүздеген адам: бәрі бірдей тірі қалмайтынын, сұм ажал кейбіреуін қатардан жұлып әкететінін, әйткенмен, бәрі сонау сәтте әлдебір қасиетті шектен аттап кеткенін жіті түйсінді, ал мен жан-жүректі сыздатқан сол сезімді сөзбен жеткізген едім. Дегенмен ерлікпен қаза тапқандарды елі ұмытпақ емес.
Ұлдары мен қыздары: « Біздің әкеміз Отан соғысының батыры болған! » деп мақтанатын болады. Мұны немерелері мен шөберелері де айтады. Бірақ біз бәріміз бірдей ажал құшамыз ба? Жоқ. Жауынгер шайқасқа өлу үшін емес, жаудың көзін жою үшін кіреді. Ал майданда өзінің әскери борышын абыроймен өтеп, үйіне оралғандарды да Отан соғысының батыры деп бағалайды. Батыр деген сөз қандай асқақ, қандай жағымды естіледі! Біз, адал жауынгерлер, даңққа бөленеміз, ал сен ( мен тағы да Боранбаевқа бұрылдым )... сен мына жерде ар-ұяттан жұрдай болып, өлексе болып жатасың. Балаларың сенен бас тартады. Олар енді сатқынның ұрпағына айналды. Олар сені әкем деуден арланып, кімнің бала­сы екенін жасыра бастайды. Ал әйелің саптың алдында атылған қорқақтың, опасыз сүмелектің жесірі болады. Ол сенімен некелесуге бел буған сонау сұмдық сәтін түршігіп есіне алады. Біз сенің еліңе хат жазамыз. Ондағы жұрт біздің сені өз қолымызбен жоқ қылғанымызды білсін. Бүкіл батальон шайқасқа кіреді! Мен саптан шақырып алған мына сарбаздарды көріп тұрсың ба? Танисың ба бұларды? Бұл – сен басқарған бөлімше. Бұлар сенімен бірге қаша жөнелді, әйткенмен оралды.
Сен адал солдат ретінде осылармен бірге тұрдың, бір котелектен ас іштің, бір шинельді жамылып қатар ұйықтадың. Бұлар ұрысқа барады. Блоха мен Қалимолдин де, Добряков пен Мурин де – бәрі де соғысқа қатысады, оқ пен отқа қарсы жүреді. Бірақ ең алдымен бұлар сені – ұрыстан қашқан езді атады! Сөйттім де: – Бөлімше, кері айнал! Мезетте түстері бұзылып кеткен жауынгерлер кілт бұрылды. Мен өзімнің де бетімнің мұздап кеткенін сезіндім. Опасыздың шинелін шеш! Блоха тұнжырап Боранбаевқа тақалды. Көріп тұрмын: Боранбаев сау қолын көтеріп шинелінің ілгектерін өзі ағыта бастады. Бұл мені қайран қалдырды. Жоқ, бір қарағанда, өзгелерден өмірге құштар көрінген мұның тірлік кешуге де жігері жетпейді екен – ол жеткен ажалды еріксіз қабылдады. Шинель шешілді. Блоха оны былай қарай лақтырып тастап, бөлімшесіне келді. Маған ақтық мәрте сонша жалынышты жүзбен қараған Боранбаев желке жағымен бұрылып тұрды. Мен команда бердім: – Су жүрек қорқаққа, Отанын сатқан опасызға, антты бұзған сатқынға... бөлімше... Винтовкалар алға серпіліп, алға кезеле қалды. Бірақ қарудың бірі қалтылдап кетті. Мурин кезерген ерні аппақ болып, дір-дір етеді.
Кенет менің де Боранбаевқа қатты жаным ашыды. Және менің қазір « Оқ ат! » деген сөздің аузымнан шығуын үрейлене күткенмен, әзірше соғыс алапатын бастан өткермеген, қорқаққа деген мейірімсіздігі өрши қоймаған жұрт та: « Ондай қатыгездікке барма, кешір! » деп өтінетіндей. Әлгі мезетте осынау үнсіз жалыныштың менің құлағыма жетуін тілегендей, кенет жел де тынып, айнала жым-жырт бола қалды. Еңсесі топ арасынан оқшау биік тұрған Қалимолдинның кең жауырынын көрдім. Туған жерден шалғайда өз отандасына мылтық кезеніп, әмірді орындауға даяр тұрған бұл қазақ бұдан бірнеше сағат бұрын ғана оның ең жақын адамы еді. Оның, Қалимолдинның жотасынан да маған: « Бізді қинама! Кешірім ет! » деген өтінішті аңдайтындаймын. Мен Боранбаевтың барлық жақсылығын көз алдымнан өткіздім, оның құдды қару шеберіндей, пулеметті шашып тастап, лезде рет-ретімен қайта жинайтын епсектігіне оңашада іштей: « Міне, біз қазақтар да механиктер халқына айнала бастадық! » деп сүйсінетінім есіме түсті. Содан айқай салдым: – Тоқтатыңдар! Кезелген винтовкалар ауыр батпан ауыр жүктей, сылқ ете түскен сияқтанды. Жүректі қысқан салмақ та жеңілдеп сала берді.
Ол жалт бұрылып, сенер-сенбесін білмей аңтарылған, бірақ өмірге деген құштарлық оты тұтанып үлгерген, сұраулы көзбен қарады. Ол сасқалақтап, күлімсіреген күйде қос қолдап шинелін алып, жол-жөнекей киініп, жеңін де таба алмай, бөлімшеге қарай жүгіре жөнелді. Мурин, винтовкасы қалтылдаған ақкөңіл, көзілдірікті Му­рин төмен түскен қолының басымен байқатпай белгі беріп, оны: « Менің қасыма келіп тұр! » деп шақырды; одан соң жолдастық пейілмен бүйірінен ақырын нұқып қалды. Боранбаев қайтадан жауынгер, жолдас санатына қосылды. Мен оның жанына келіп, иығынан қағып қалдым: – Енді қорықпай соғысасың ғой?! Ол басын шұлғып, күліп жіберді. Төңіректегілер де жаппай жымың қағысып кетті. Бәрінің де көңілі жадырады... Сіз де жеңілейіп қалдыңыз ба? Мына хикаятты оқушылар да, тегінде, « Тоқтатыңдар! » деген әмірге жеткенде жеңіл күрсініп, еркін дем алар. Ал, шындығында, жағдай басқаша жалғасып еді. Әлгі ойды тек қиялдан көрдім: ол арман секілді жалт еткен бір елес-тін. Іс өзгеше жалғасты. Ол селт етіп, бойын тіктеді де, мылтығының дүмін қыса ұстады; қолы қатайды.
Мен команданы қайталадым: – Су жүрек қорқаққа, Отанын сатқан опасызға, антты бұзған сатқынға... бөлімше... оқ ат! Сөйтіп, қорқақ жазасын алды. Соттаңдар мені! Ертеректе менің көшпенді әкемді жапан далада қарақұрт шағып алыпты. Әкем елден жырақта, қасындағы көлігінен өзге ешкім жоқ, жалғыз келе жатса керек. Қарақұрттың уы кісі өлтіреді. Әкем де­реу бәкісін алып, өз денесіндегі әлгі құрт шаққан жерден – бір кесек етті ойып алып тастаған көрінеді. Мына жерде мен де сөйттім – өз денемнен бір кесек етті кесіп тастадым. Мен – адаммын. Сол сәт жан-жүрегімдегі бүкіл кісілік қасиет: « Өйтпе, ая оны, кешірім жаса! » деп ышқынып тұрды. Әйткенмен, мен кешпедім. Мен командирмін, әкемін. Мен өз баламды өлтіргендей болдым, алайда менің алдымда сондай жүздеген ұл тұрды. Мен опасызға ешбір аяушылықтың жоқ екенін, ешқашан болмайтынын да ел алдында қанмен ұқтыруға міндетті едім! Ниетім – егер қорқақтық көрсетіп, сатқындық жасасаң, қаншалықты кешірімді болуға тырысқанымызбен, опасызға орын жоқ екенін әрбір жауынгердің жүрегіне жеткізу еді. Осының бәрін дәлме-дәл жазыңыз – солдат шинелін киген немесе киюге әзірленіп жүргендер түгел оқысын.
Әркім білсін: сен, бәлкім, жақсы жігіт шығарсың, мүмкін сені бұрын керемет аялап, әлпештеуі де мүмкін, бірақ қандай адам болсаң да, әскери қылмысыңды, қорқақтығыңды, опасыздығыңды өліммен өтейсің. Өлме, өмір сүр! Сарбаздар тура кешегідей, окоп қазып жатты. Дегенмен, сырт пішіндері сондай күңгірт. Араларынан күлкі де естілмейді, түрлері өте тұнжыраңқы. Көңілсіз әскердің командирі болу да оңай емес. Көлікпен окопқа тақалдым. Қарасам: жауынгер өз окобының үстін қадамен күркелеп, бетін топырақпен жапқан болыпты. Қазір мен саған мұның қандай ағаш екенін көрсетейін. Қызыләскер ырғып шықты. Пистолетімді алып, қарсы маңдайдан бірнеше оқ аттым. Қара, тесіліп пе екен? Жарты минуттен кейін ол елгезектене дауыстайды: – Тесіліпті, жолдас комбат! Қауыншының шалашы ма? Әлде осында күннен көлеңкелейсің бе?.. Неге үндемейсің? Қызыләскер селсоқ күмілжиді: – Қайда тығылсаң да табады ғой... – Немене ол « табатын »? Үндемейді. Түсініп тұрмын: тұспалдайтыны – ажал. Те­леграф бағанасының жуандығындай бөрене сал, егер снаряд тисе бұзып өте алмайтындай бес қабаттап орнат.
Қызыләскер көзі мұнартып, біресе окопқа, біресе орман жаққа қарайды: онда барса, ағашты кесіп құлатып, ауыр бөренелерді алыстан бейнеттеніп тасуға тура келеді. Бұл, әйтеуір, ұрысқа дайындалған сарбазға тән ұғым емес еді. Жауынгер бір күрсініп қойып, күрегін алады да, төбедегі топырақты аршуға кіріседі. Үн-түнсіз қарап тұрмын. Жоқ, бұл дұшпан тісі бата қоймайтын мына окоптан өзінің немісті соғатынына әлі де болса сенбейді. Өз оғынан жаудың құлайтынына да көзі жетпейді. Алаңдататын түйткіл басқа. Жау келіп қалу мүмкіндігі бар қарсы жағаға белден жоғары және түрегеліп тұрған фашистер бейнесіндегі жақын және алыс нысаналар орнатылған. Мен әрбір сарбаз ату машығын өз окобында, өзінің бекініс үйшігінде игерсе; қарсы алдыда жатқан барлық орын сол мақсатта қолданылса деп едім. Нысаналарға пулеметтен де, винтовкадан да оқ атылып жатыр. Мен окоптарға түсіп, әр жауынгермен жұмыс істедім. Ойлап көрші, неліктен? Қарауылды қате қойдың ба әлде дұрыс жатпадың ба? Кәне, көздеуішті тексерші... Тағы бір рет атып көрейік... Ақырында сарбаз фашистің құбыжық кескініне үш оқтың екеуін дәл тигізді.
Бұл жаман нәтиже емес, мұндай жағдайда солдат қатты қуанар еді, бірақ мынау... – Неге көңілсізсің? Міне, жау келгенде оларды дәл осылай жусатпайсың ба. Және, жолдас комбат, жау бұл жақтан келмейді де ғой. Жеті километрге созылған шепті аралап жүрсем де, блиндажға оралсам да, түстенсем де, штабта жұмыс істеп отырсам да, түнгі ұйқыға бас қойсам да терең ой құшағынан шыға алмадым. Батальонға не болған? Кеше мен саптың алдында жан сауғалап қашқан опасызды атамын деп, өмірге деген ұлы құштарлықты қоса өлтіріп тастамадым ба, өзін-өзі сақтау сезімінің түбіне жеткен жоқпын ба? Әлдебір мақаладан: « Ұрыс үстінде адам бойында екі күш арпалысады: азаматтық борышты ұғыну мен бас сауғалау сезімі. Одан бұл тартысқа үшінші күш – әскери тәртіп келіп қосылады да, азаматтық борыш сезімі жеңіп шығады » деген байламды оқығаным есіме түсті. Осы шын ба екен? Біздің генерал, Иван Васильевич Панфи­лов бұл жөнінде басқаша айтар еді.
Ертеректе, Алматыда жүрген кезімізде, кешкі әңгімелердің бірінде ( әзірге тәпіштеп сұрамай тұра тұрыңыз, көңіл аудармаңыз, – кейін ол сөздің бәрін сізге толықтай баяндап беремін ), Панфилов: « Солдат ұрысқа өлу үшін бармайды, өмір сүру үшін барады! » деген еді. Маған бұл сөздер керемет ұнады да, кейде осыны қайталап айтып жүруші едім. Енді алғашқы ұрысқа дайындалып, Мәскеу түбінде шайқасқа кіргелі тұрған батальон туралы толғанған сәтте Панфиловты есіме алдым, оның сонау сөзі туралы ойладым. Тірі жан атаулыны алға сүйрейтін бастапқы алапат күш – өмірге деген құлшыныс, өз-өзіңді сақтау инстинкті қашып құтылумен ғана шектелгені ме? Дәл сол түйсік тірі жан баласы өліспей беріспейтін шайқаста арпалысып, жағадан алып, тырнап, тістеп, қорғанып, шабуылға шыққанда мейлінше ашылып, қаһарлы ызаға, сұрапыл әрекетке ұласпай ма? Жоқ, Отанның болашағы, біздің әрқайсымыздың тағдырымыз жолындағы осынау қан майданда өмірге деген іңкәрлік, тірлікке құштарлық, жеңілмейтін жан сақтау түйсігі біздің жауымызға емес, досымызға айналуы қажет. Ал осыны оятып, жігерлендіре түсудің жолы қайсы? Мен осындай сәтте бөлімшелерге барып, саяси жетекшілердің жауынгерлерге не айтатынын естігім келді.
Бірінші ротада сабақты политрук Дордия өткізіп жатты. Сарбаздар ашық аспан астындағы окоптардың түбінде винтовкаларын қыса ұстап, топтасып отыр. Қылаулап қар жауып тұр. Қоңырқай қарағай қылқанына алғаш, ағараңдап, жұқа мұз қата бастапты. Айнала төңірек тып-тыныш, сонда да әрбір жауынгер көкжиекке елеңдеп, елегзи қарап, сол тұста әне-міне тарсыл-гүрсіл басталып; әзірше тек сөз жүзінде білетін мина мен снарядтың ысқырып, ызылдап зулайтын сәтін; далада, ерте жауған қар бетінде қара жолақ із қалдырып гүрсілдете оқ атып келе жататын танкілерді, орман арасынан шыға келіп, бір жығылып, бір тұрып, өздерін қырып-жоюға ұмтылатын жасыл шинельді адамдарды сескене күтеді. Дордия оқта-текте қағазына бір қарап қойып, сөйлеп тұр. Айтқанының бәрі рас, бәрі айнымас ақиқат. Мен оның « герман фашизмі біздің Отанымызға тұтқиылдан шабуыл жасады, жау Москваға қауіп төндіріп тұр, Отан бізден қажет жағдайда жанымызды қисақ та, дұшпанды өткізбеуді талап етеді; біз – Қызыл Армия сарбаздары өзіміздің ең қымбатымыз – өміріміздің өзін беріп шайқасуға міндеттіміз » деген сөзін естідім. Сөйттім де жауынгерлерге қарадым. Олар бір-біріне тығылыса, бастарын салбыратып, кейбіреуі айдалаға қарап, шаршаңқы, тұнжыраңқы күйде отыр.
Ех, политрук Дордия, сенің сөзің көкейге онша қонбай жатыр-ау. Соғысқа дейін мұғалім болған, арманшыл Дордия осынысына өзі де қиналатыны байқалады. Ол батальонға келген қонақ емес. Мұның да өзі алдында сөйлеп тұрған адамдар секілді өміріндегі алғашқы ұрысқа қатысатыны анық. Ертең, болмаса, бүрсігүні бұған төбесінен оқ зуылдап, жанында гүрсілдеп, жер қопарылып жатқанда жүрегі аузына тығылып, окоптан-окопқа жүгіруіне; бүгінгідей тымық сәтте емес, сарбаздармен сондай аласапыран жағдайда сөйлесуіне тура келеді. Кейінірек, мен оны әлгіндей сын сағаттарда да көрдім – өзінің шынайы күлкісінің, қағазға жазылғандай жаттанды емес, жүрекжарды сөзінің бар екеніне көзім жетті. Алайда дәл сол күні ол да, елдің бәріндей, маңызы түпсіз терең тақырып төңірегінде қатты толқып, өз сезімін жауынгерлер жанына жеткізе алмады. Тек: « Отан талап етеді », « Отан бұйырады » дегенді қайталаумен болды... Ол: « өлімге бас тігеміз », « өліспей беріспейміз » дегенді айтқанда, сөз ырғағынан өзінің ішке түйген ойы, бекем байламы аңғарылып тұрды, бірақ... Дайын уәжге неге құмартасың, политрук Дордия?
Болат темір ғана емес, ең қасиетті сөздің өзі, тісі кетілген тегершіктей, ойығын жаңартпасаң « шайнасып », кірікпей қалмай ма. Және сен неліктен әрдайым « өлу, өлу » деген сөзге қадалып қалдың? Осының айтылатын жері ме бұл? Бәлкім, сен: соғыстың қатал шындығы – бетпе-бет келіп, жүзіне тура қарап, соны қабылдап, мойынсұнатын шындық деп ойлайтын шығарсың. Жоқ, Дордия, соғыстың қатыгез шындығы мұнда емес, мұнда емес. Одан соң бір қызыләскерді орнынан тұрғыздым: – Сен Отан дегеннің не екенін білесің бе? Екіншісінен сұраймын: – Ал сен қалай жауап берер едің? Ал сен? Бұл біздің Совет үкіметі... Бұл... Мысалы, айталық, Москваны... Біз қазір қорғамақшымыз. Мен онда болған емеспін, бірақ Отан деген... – Демек, сен Отаныңды көрмегенсің ғой? Ол үндемейді. Жан-жақтан: – Өзіңіз түсіндіріңіз! Бірде-бір қол көтерілген жоқ. Дегенмен еңсе көтерілді – жауынгерлер серпілді. Бұл күндері олар « өлім » деген сөзді жиі естіген-ді, ал мен өмір туралы айттым. Жақсы. Қызыләскерге сұрақ қоямын: – Әйелің бар ма? Қысылыңқырап қалды.
Балаларың бар шығар? Бір ұл, бір қыз. Қайтқың келе ме? Бұл сенің өз қолыңда. Тірі қалғың келе ме? Ендеше сен саған қару кезенген адамның көзін жоюың керек. Ал сен ұрыста өз өміріңді сақтап, майданнан кейін үйіңе оралу үшін не істедің? Винтовкадан жақсы ата аласың ба? Ол сені құртады. Үйіңе тірі қайтуың екіталай. Ұрыста жүгіре жөнелу, бұғып қалу қимылдарына қалайсың? Онда өмір сүргім келеді деп несіне айтып тұрсың? Гранатаны жақсы лақтыра аласың ба? Жасырыну тәсілдерін меңгердің бе? Окопты қалай қазасың? Жалқаусың. Есіңде ме, саған төбе төсемесін қанша рет лақтырттым? Жоқ, сенің өмір сүргің келмейді! Солай ма, жолдастар? Бұл – өмірмен араз. Маңайдағылар жадырап, күле бастады, – кейбіреудің аздап жан-жүрегі жылығаны анық. Бірақ қызыләскер: – Өмір сүргім келеді, жолдас комбат, – дейді. Сен сөзбен өмірге құштармын дейсің, ал іс жүзінде көрге түсіп барасың. Ал мен сені ол жерден ілгекпен тартып алмақшымын. Жұрт ду күлді, жүректі жарып шыққан мұндай жарқын күлкіні кейінгі екі күн ішінде бірінші рет естідім.
Мен сөзімді жалғастырдым: – Егер сенің окобыңның төбесіндегі жұқа төсемені лақтырып тастасам – мұны сенің жағдайың үшін жасаймын. Өйткені онда отыратын мен емеспін ғой. Саған лас винтовкаң үшін ұрысқаным да – сен үшін. Онымен ататын да – өзіңсің. Сенен не талап етілсе, нені орындау бұйырылса – оның бәрі өз қамың үшін жасалады. Отан дегеннің не екенін енді түсіндің бе? Сені өлтірмекші болған дұшпанның көзін жой! Ал кім үшін керек бұл? Өзің, әйелің мен әке-шешең, балаларың үшін керек! Жауынгерлер тыңдап отыр. Политрук Дордия қасыма отырып, маған шалқая қарап қалыпты; анда-санда қылаулаған қар ұшқыны көзіне қонақтағанда ғана кірпік қағады. Арасында еріксізден күлімсіреп қояды. Мен сөйлеп тұрып, оған да назар аударған едім. Өзгелер секілді алғашқы ұрысқа даярланған оның да – политрук Дордияның да соғыстың қатал шындығы « өл » деген ұғымда емес, « өлтір » деген қағидада жататынын түсінгенін қалаймын. Осы сезімді оятып, оны ұрыстағы жеңіс жолына бағыттауға ұмтылдым. Сондықтан әрқайсымыз әмір етеміз, бұйырамыз: өлтір – біздің өмір сүргіміз келеді!
Және сен жолдасыңнан талап етесің – талап етуге міндеттісің де, егер, шынында, өмір сүргің келсе – өлтір! Отан деген – сенің өзің. Отан – бізбіз, біздің отбасымыз, анамыз, әйелдеріміз бен балаларымыз! Отан – халқымыз. Бәлкім, әлдеқалай саған оқ тиер, бірақ алдымен дұшпанды аластат! Шамаң келгенше қыр! Солайша сен мұның да, оның да, бәрінің ( мен саусағыммен сарбаздарды нұсқадым ) – бір окопта жатқан қарулас жолдастарыңның өмірін сақтайсың! Ал мен сендердің командирлерің ретінде біздің әйелдеріміз бен аналарымыздың аманатын, халқымыздың нұсқауын орындауға тиістімін. Сендерді ұрысқа өлім үшін емес, өмір үшін бастағым келеді! Түсінікті ме? Айтарым осы! Рота командирі! Жұртты енді атыс ұяларына апарыңыз! Жауынгерлер атқып тұрып, жүгіре басып, орын-орындарын тауып, еңселерін тіктеуге кірісті. Шашыраңқыраған үшкір найзалы топ дереу жинақтала қалды. Бұның белгілі тәртіпке бейімделген әскери сап, қуатты күш екені анық аңғарылды. Взводтар аралығындағы интервалдар бұларды нық біріктіріп тұрған дәнекер ұяшықтарға ұқсады. Мүмкін, айтқан сөзім қарабайырлау да көрінген шығар, әйтсе де сол сәтте мен діттегеніме жеттім бе деп ойладым.
Әйтеуір, сарбаздардың санаға сіңіп, еңсені езген « өлім » деген сөздің ауыр әсерінен арылғаны даусыз. Генерал Иван Васильевич Панфилов 1 Ол кісі бізге келесі күні, он үшінде келді. Күтпеген жерден келіп қалғанымен, қуанышқа қарай, штабта менің шақыртуыммен жеткен рота командирлері отыр еді. Біздің штаб үйінің ішін суреттемей-ақ қойсам да болатын шығар? Айналаға қараңызшы: Мәскеу іргесіндегі орман арасында тұрған ол баспанамыз да тура осындай блиндаж-тын – бөренеден жерге сұғындыра салынған сыз қорап, қабырғасына сүйкене алмайсың: қарағай шайырына жабысып қаласың. Күндіз-түні білте шам жанып тұрады. Тыста, бізді құдды бір жұдырыққа қысқандай, тұс-тұсқа бағытталған қисапсыз байланыс сымдары шырмап алған. Командирлер карталарына түнде миналануға тиісті алаңдардың схемасын белгілеп алып жатыр. Дөңгелекті көлік үшін тек Новлянское селосының маңындағы көпірмен жалғасқан қара жол ғана ашық қалдырылды; шепке жалғасқан өзге жердің бәрі миналанған. Үстел үстіндегі шам түбінде ауқымды, бұдырлау ватман қағазы жатыр, онда түрлі бояу қарындаштармен біздің қорғаныс жоспарымыз кестеленген. Схеманы сызған – штаб бастығы Ра­химов. Ол суретке де, сызуға да өте шебер-тін. Мен ол бетті сақтап қойып едім. Көргіңіз келе ме?.. Әдемі ғой, ә?
Әдемі ғана емес, өте дәл жасалған. Мынау ирелеңдеген көк жолақ – Руза өзені. Жағалаудағы сынық сызық – эскарп. Қою-жасыл түспен орман белгіленген. Арғы беттегі қара ноқаттар – миналанған алаң. Сирек « тістері » батысқа қарай бағытталған жайылыңқылау қызыл доғалар – біздің қорғаныс шебіміз. Байқайсыз ба, түрлі таңбалармен айшықталған атқыштардың окоптары, пулемет ұялары, батальон қарауындағы танк ататын және дала зеңбіректерінің де бәрі қызыл түспен белгіленген. Бізге өлшеп берілген шеп, өзіңізге мәлім өте ұзақ еді: батальонға – жеті километр. Осы аралыққа созыла орналастық, кейін мұны Панфилов « жіпке тартқандай » деп бағалады. Тіпті дәл сол күні, қазанның он үшінде мен Мәскеуге ұмтылған немістер Во­локоламск тас жолы аймағында « қиырдағы іргеге » – біздің шепке шыққанда тек осынау жіпке тартқандай селдір күш тосқауыл болады деп ойлай қойған жоқ едім. Алайда... Командирлер шам түбінде отырып, өздерінің топографиялық карталарына мина алаңдарын белгілеп алып жатты. Арада он үш деген санға қатысты әзіл әңгіме өрбиді. Он үші күні не бастасам да жолым болады, не тілесем – орындалады. Өзінің сөйлеу мәнері де айрықша-тын.
Танауының астынан бірдеңе деп міңгірлеп отырады, кейде оның әзілі қайсы, шыны қайсы екенін ажырата да алмай қаласың. Бәрі бір сәт Заевтың иек жағы жалпая біткен, сүйекті, ашаң жүзіне аңтарыла қарай қалыпты. Оның « жұтуға » бейімдігін әркім білетін-ді. Ол: – Бір шөлмек коньяк! Штаб бастығы Рахимов келіп кірді. Ол әрдайым өте тез және етікпен жүргендей емес, жеңіл шәркей киген кісідей дыбыссыз қозғалатын. Мен оны салт аттылар взводымен бірге түкпірге, шайқастардың бізден алыс-жақында жүріп жатқанын барлап қайтуға жібергенмін. Міне, енді, Рахимов күтпегендей, жылдам оралды. Қағазға үш сөз жазылыпты: « Алдымызда немістер бар ». Бойым мұздап кетті. Шынымен, сын сағаттың жеткені ме? Ақылды, өте ақылды Рахимов! Күзетшіден блиндажда менің жалғыз емес екенімді білген соң, осында кірмес бұрын, мына үш сөзді естіртіп айтып, дауыс ырғағымен де, сырт пішінімен де үрей туғызбас үшін қағазға түсіріпті. Сол мезетте шындықтан жалтарып, оны былай ысырып, серпіп тастағым келгендей, менің де бұл хабарды өзгелерден жасырғым келгенін ұқтым.
Түрлі-түсті схемаға қарап, миналанған алаңды, танк өтпейтіндей құлама жарлы өзенді, төрт-бес қатар бөренемен шегенделген окоптарды, пулеметтар мен зеңбіректерді елестеттім; одан тағы бір көрініс: шинель киген адам, жауынгер кескіні көз алдыма келді. Қазақша сұрағанмын: – Өз көзіңмен көрдің бе? Рахимовқа кәміл сенгенмін, сонда да сұрадым. Ондағы жағдай нешік? Рахимов жағдайды мәлімдеңіз. Жұрт Рахимовтың сөзін үнсіз тыңдады, тек Заев күңк еткен: – Тіптен жақсы болған екен! Отыра-отыра сарғайдық. Рұқсат сұрамастан менің атқосшым Синченко жүгіріп кірді. Мұнда генерал келе жатыр... – деді ол саңқылдап. Мен дереу құлақшынымды киіп, гимнастеркамды түзеп, қарсы ұмтылдым. Сөйткенше есік те ашылды. Бізге дивизия командирі гене­рал-майор Иван Васильевич Панфилов келіп кірді. Батальон қорғаныс шебін нығайтумен шұғылданып жатыр. Рота командирлері мина бөгеттерінің схемасын көшіруде. Батальон командирі аға лейтенант Бауыржан Момышұлы. Панфилов: – Төтенше жағдайлар болды ма? Санамда « біледі екен! » деген ой жылт етті. Мен: – Иә, жолдас генерал. Өз қолын өзі атып жаралаған қорқақ саптың алдында атылды, – деп жауап бердім. Мен абдыраңқырап, мән-жайды түсіндіруге кірістім.
Бірақ шұғыл түрде шешім қабылдау керек болды да, жауапкершілікті өз мойныма алдым » дедім. Панфилов сөзімді бөлген жоқ. Оның келте тонмен жүргенін бірінші рет көрдім. Жұмсақ, аппақ күдері тон, сәл, жағымды қарамай иісі сезіледі, бойына шақтап қайта тігілмеген, аздап кеңдеу, бірақ тігісі жатып үлгеріпті, аса делдимей, айқыш-ұйқыш тартқан портупейімен арықша кеудесіне, еңкіштеу арқасына қонып тұр. Генерал сөзіме құлақ түріп, әжімді мойнын иіп, төмен қарайды. Ол менің әрекетімді құптамағандай көрінді. Панфилов басын көтерді. Кішірек, қысыңқылау көзін жапқан қалың қиғаш қасы керіле қалды. Одан соң сәл ойланып, сөзін қайталады: – Дұрыс істегенсіз, жолдас Момышұлы. Рапорт жазыңыз. Осыдан кейін ғана ол жұрттың жағалай түрегеліп тұрғанын аңғарғандай болған. Жұлдыздары жылтылдап, көзге ұрмайтын көкшіл түсті шұғадан тігілген гимнастеркасымен тұрғанында азырақ еңкіштігі анық байқалды. Неге от жақпайсыздар? Ыстық шайларыңыз да жоқ шығар?
Ол темір пешке жақындап, суып қалған кернейді ұстап көрді, бұдан соң әлдене іздегендей пештің сыртына үңіле қарап, сонда жатқан балтаны көтерді; сөйтіп жүресінен отыра қалып, сүйей ұстаған шөркені епті қолмен ақырын ғана дәл шауып, жаңқалап жаруға кірісті. Қасына Рахимов жүгіре жеткен: – Жолдас генерал, рұқсат етіңіз, мен... – Қайтесіз? Ұнайды бұл маған. Әрине, келесі жолы командиріңіздің жағдайына өзіңіздің қарайласуыңызға тура келер. Панфиловтың мәнері осындай еді – ол ескертуді турасынан айтпай, кейде осылай тұспалдап жеткізетін-ді. Алайда ол сәл-пәл аңғарылып қалған осынау қасаңдықты жұмсартып, түсін жылыта: – Отырыңыз, жолдас Рахимов, отырыңыз! Мына дөңбекке жайғасыңыз, – деді. Мен бұрын-соңды Панфиловтан өзге ешкімнің отынды осылайша үйшіктеп қалағанын көрген емеспін. Кейбір ірірек ағашты алдымен қолына алып, салмақтап көрді. Бір кесіндіні салды да, шүбәланып, қайта шығарып алды. Білмеймін, сізге генерал от тұтатқанда да өз қимылына дүдәмалданғандай көрінер, бірақ Панфилов қабықты тығындап, сіріңке шаққанда пеш бірден дүрілдеп тарта жөнелді. Ол бір минуттей от басында отырған. Алаудың қызғылт сәулесі елу жастағы адамның әжім түсе бастаған, жігерлі жүзінде ойнады.
Мен қысқаша рапортты ұсындым. Панфилов оны шам түбінде оқып, қағазды үстелге қойды да, қаламұшты сияға батырды; одан соң күрсініп: « Бекітемін » деген сөзді жазды. Панфилов рапортты былай ысырып, сызба-нұсқаға ұзақ шұқшиды. Жер жағдайын көрейін. Жалпы ахуалды білесіздер ме, жолдастар? Жауап мардымды болмады. Панфилов жорық сөмкесінен біраз жұлмаланған, бүктелген тұстары азырақ қажалған карта шығарып, схеманың бетіне жайды. Вязьма маңайындағы бірнеше пунктті нұқып көрсетті де, жұрттың бәрі көріп тұр ма, жағдайды түсінді ме дегендей, жанындағылардың жүзіне барлай қарап, сөзін жалғастырды: – Біздің әскерлер Гжатск мен Сычовка маңында ұрыс жүргізіп жатыр. Мынау – қарсылық көрсететін басты тораптар. Қарындаштың моғал жағымен қатты баспай, картаның әр тұсын ойқы-шойқылау пішінмен дөңгелете көрсетті. Одан соң әрқайсымыздың кескінімізге шола қарады. Күлімдеген кезінде кішірек көзінің айналасына ұсақ әжім жиырылды. Ешкімнің бас шұлғуға дәті жетіңкіремеді, тек Заев қана изең етіп қалды. Ешкім үндемеді. Панфилов әркімнің жүрегін сыздатқан жәйтті қозғаған еді. Егер біздің әскери бөлімдеріміз олармен соғыспаса немістер бізді мұнша уақыт бекер отырғызып қояр ма еді?
Қазір дұшпан біздің шепке таяды, бірақ күштері шағын... Оларды жау тылында шайқасып жатқан әскер қыса түсті. Дивизияның қорғаныс шебі өте созылыңқы, дегенмен... Панфилов бір сәт үнсіз тұрды. Бұл – Бас Командованиенің артиллериясы. Панфилов қарындашты қайтадан қолына алып, картаға тағы үңілді. Ол қайшыдан жаңа шыққан ағы мен қарасы тепе-тең, тықырлау шашты басын иді; топографиялық белгілерді олай-бұлай шолған көзі әлдебір түсініксіз жағдайды анықтағысы келгендей, сығырая түскен. Осыны, командир жолдастар, жауынгерлерге жеткізіңіздер. Айтпақшы... Жолдас Момышұлы, батальонды қанша уақытта жинай аласыз? Әдетте, Панфилов бізге келгенде ұрысқа әзірлікті тексергеннен кейін батальонмен әңгімелесетін. Ол қалтасынан шығарған сағатының әйнегін бас бармағымен аялай сипап, ойланды. Әңгімелесе алмаймын – мына кішкене старшина мұрсат бермейді, – деп сағатты нұсқады. Және соқтықса тағы соғамыз. Тас-талқан қыламыз... Панфилов орнынан тұрды да, іле барлығы да түрегелді. Панфилов әрдайым дерлік әңгімелескен адамдарының жүзіне тура қарап, сөзін осы сұрақпен аяқтайтын. Мен: – Синченко! Самауырды әкел! Тез! Самауырға да қол жеткізгенсіздер ме? Жаман емес... Жұрттың бәрі жымиысып тұр. Панфилов шынайы, табиғи еркөңілдігімен тәнті етті.
Ол командирлерді босатып, картаны бүктеп, сөмкесіне салды. Синченко самауырды лып еткізіп, үстелге қойды. Бұл сөз Панфиловқа ұнады. Орта Азияда ұзақ жыл тұрған Панфилов осы шайға дағдыланған екен. Синченко ашылған қағаз түйіншекті ұсынды. Панфилов орауышқа қарап, иіскеді: – Жаман емес... Аздап босаңсыпты. Құтыда сақтасаңыз етті, жолдас... Кәне, шәйнекті беріңізші, мен демдейін. Шағын ақ құманды қайнақ сумен екі мәрте шайып, бір шөкім шай салды да, көзін сығырайта ыдыс түбіне қарап және кішкене шай қосты. Одан соң су құймай, самауыр кернейінің шілтерлі қақпағына қойды. Алдымызда – немістер, арқа тұсымызда Мәскеу, ал Панфилов болса алғы шепте ыждағаттанып шай демдеп отыр. Панфилов осыны жай ғана айтқанымен, мына сұрағымен мені оңдырмай салып жібергендей, құлап түсе жаздадым. Кеше ғана бұл сөзді сарбазға өзім айттым ғой. Менің де тура сол күйге түскенім бе? Тұрмай-ақ қойыңыз – отыра беріңіз, отыра беріңіз. Бүгін сіздің полктен бір ротаны аламын. Одан соң, бәлкім, екіншісін де әкетермін. Олай болса, жолдас Момышұлы, бұрынғыға қоса тағы да бір-бір жарым шақырымдай жер қосып алуыңызға тура келер.
Ақыл қосыңызшы. Панфилов мұны ешбір кекесінсіз айтып, астындағы орындығымен бірге, мен аға лейтенант, шынында, генералға әлденендей кеңес қоса алатындай, әдеттегіше ширақ қимылмен маған қарай тақала түсті. Иә, үзер кейбір тұсынан... Одан кейін не істейміз? Ол менің жауабымды күтіп, жүзіме еміне қарады. Мен үндемедім. Абайламағандық па? Бұл сөзді тура мен айтқандай, өзіме сұрақ қояды; бірақ ләм деместен тыңдай бердім. Қазір... – деп қулана жымиды. Сонда біз оны Волоколамскіге дейінгі алқапта бір айдай діңкелетерміз деп ойлаймын. Шегінбекшіміз бе, жолдас генерал? Ұқтыңыз ба? Көкейде не түйткіл бар? Сарбаздар немістен қорқасоқтай ма? Мейлінше қысқа сөйлеуге тырысып, баяндауға кірістім. Әйткенмен, осы уәжім онша дәл емес. Панфиловтың сен бір өте маңызды, көңілге қонымды жәйтті әңгімелеп отырғандай, сөзді аса зейін қоя тыңдайтын әдеті бар еді. Мен баяндап емес, көрген-білгенімді сол қалпында кеңінен әңгімелеп отырғанымды өзім де аңдамай қалыппын. Сөзімді аяқтаған кезде Панфилов едәуірге дейін ойланып отырды. Тек осы жағы үрейлендіреді.
Ол орнынан тұрып, самауырдың қасына барды да, құманға ыстық су құйып, оны қайтадан конфоркаға қойды, сөйтіп орнына қайта оралды. Түрегеліп тұрған күйі әшекейленген қағазға төніп, мұны сонау алғаш көрген сәтіндегідей: – Мықтап бекініп алыпсыздар, – деді. Бірақ бұл ыңғайынан құптағандық байқалмады. Мұндағы өткелге қалдырған жерлеріңіз аздау емес пе? Қыбыр ете алмайсың, тым тар. Жеті километрге көсіліп жатсам қалайша тар болады? Бұл не дегені? » деп ойлап қоямын. Панфилов мина бөгеттерінің үстінен жіңішке сызықтармен онша батырмай бірнеше өткел белгісін жасады. Мен әлі де онша түсіне қоймаймын – не үшін? Ал Панфилов қара қарындаштың ұшымен – ол басқасын ұнатпайтын – біздің қорғаныс шебіміздің әдемі таңбасын жеңіл ғана айқыш-ұйқыш сызып тастап, немістер орналасқан жерге бағыттап садақ жебесінің белгісін салды. Мен оның не ойлағанын біле алмай далмын. Біздің шабуылға шығуымызды, немістің қара нөпір армиясына бас салуымызды қалай ма? Және өзі осыдан кейін, өзі айтқанындай, бір ротаны әкеткен соң батальон тағы да бір-бір жарым шақырымға құлаш жаймақ па? Бұдан соң, өзі ескерткеніндей, үш есе есеппен жүріп, үш есе сақ болуымыз керек пе?
Оған қоса: « Волоколамскіге дейін » деді ғой? Бұл сонда бұйрық па? Бірақ былай кім бұйрық береді? Панфилов сағатын шығарып, самауырға қарай бұрылды: – Мына мырза да көңіл бөлуді талап етеді. Кәне бір-бір шынаяқ шай ішіп алайық та, жүрейік. Енді қонатын уақыт бола қоймас, енді түнде де күндізгідей еңбектенуге тура келер. Ол жымиып, шәйнекті алып, қақпағын ашып, иіскеді: – Міне, шай деп осыны айт, – деді содан соң. Маған стаканды ұсынып тұрып, қулана күлімсіреді: – Ал бүгін бізде кішігірім мереке ғой – бүгін біздің дивизияның құрылғанына тура үш ай толды. Лайықтырақ атап өтсек те артық болмас еді, бірақ... оған әлі үлгерерміз... Біздің алғаш кездескенімізге де, жолдас Момышұлы, тура үш ай өткен екен. Сонда аршындай адымдап жүргеніңіз есіңізде ме? Үш ай бұрын 1 Иә, ұмытқан жоқпын. Бұл бұдан тура үш ай бұрын, мың тоғыз жүз қырық бірінші жылдың он үшінші шілдесі еді. Мен нұсқаушы болып қызмет атқаратын Қазақстан әскери комиссариатында түскі асқа берілетін үзіліс сағат он екіден бірге дейін белгіленген. Тамақтанып, асханадан шығып келе жатқанмын.
Анадайдан генерал киімін киген орта бойлы, еңкіштеу кісіні көрдім. Жанында екі майор тұр. Алматыда генералдарды сирек кездестіретін едік. Назарым сонда ауды. Генерал мен жаққа арқасын беріп, екі қолын артына айқастырып, сәл талтайыңқырап тұр. Қырынан көрінген жүзі аса қоңырқай көрінді – тіпті тура мен секілді қараторы ма дедім. Басын төмен иіп, майорлардың бірінің сөзіне құлақ қойып тұр. Биік генералдық жағасынан күнге қарайып, әжім торлаған мойны көрінді. Мен артиллерияшы ретінде өкшелік тағып жүретінмін және мақтанып қояйын – жай дүние емес, түп жағы күміс, жүргенде қоңыраудай сыңғырлайды. Генералдың тұсынан әскери тәртіппен аршындай адымдап өттім. Аяқтарым басқан сайын зың-зың етеді. Генерал бұрыла қарады. Суағарының үстіне қойған екі шоқ мұрты қап-қара. Шықшытты екені байқалды. Моңғол типтес сығырайыңқылау, қысықтау көздері сәл қиғаш бітіпті. Татар-ау деп ойладым. Бөлмеге кірген бойда жолдастарымнан: – Генерал қайдан жүр? Не үшін келді екен бізге? Маған: « О кісі – генерал Панфилов, Қырғызстанның әскери комиссары » деп түсіндірді. Республиканың әскери комиссары дегеннің не екенін білесіз бе?
Бұл – әскери комиссариаттың – әскери қызметін өтеуге міндетті адамдарды есепке алып, оларды армия қатарына шақыртумен шұғылданатын совет мекемесінің бастығы. Біздің – қазақ және қырғыз әскери комиссариатының арасында социалистік жарыс келісімі жасалған еді. Бұл шарт жыл, жыл жарым аралатып қайта жасалып отыратын. Бәріміз « генерал, тәрізі, осы үшін келген болар » деп топшыладық. Мен үстеліме жайғасып, папканы жақындатып, аша бастадым. Сол күні комсомолдық кросс жоспарын жасағаным есімде. Бұл қажетті және маңызды іс-шара еді, дегенмен осыныма көңілім құлазитын. Бір айдай бұрын соғыс басталды, газеттерде жау басып алған жаңа бағыттар, жаңа қалалардың аттары айтыла бастады, ал мен, Қызыл Армияның аға лейтенанты Алматыда, майданнан үш мың шақырым шалғайда отырып кросс жоспарын жасап отырмын. Жарамайды. Жарамайды, Бауыржан. Жанында екі майор жүр. Біз орнымыздан тұрдық. Мұнысы қалай екен? Мені сұрағаны несі? Мен қобалжып, түрегелдім. Генерал жымиып күлді. Даусы қырылдаңқырап, ақырын сөйлейді екен. Маған тақалып, орындықты өзіне қарай жылжытып жайғасты да, қызыл құрсамалы генералдық фуражкасын шешіп, үстел үстіне қойды. Машинкамен алдырған қара шашының едәуір бурыл тарта бастағаны байқалды.
Түр-тұлғасы, жүріс-тұрыс, сөйлеу мәнерінен ешбір астамшылық мінез аңғарылмайтындай. Тек тік біткен түксиіңкі қабағы осыған біртүрлі қарама-қайшы келіп тұр. Қасы мен мұртын қылау шалмапты. Сіздерде, Алматыда жаңа дивизия құрылғалы жатқанын білесіз бе? Ал Орта Азия әскери округының бұйрығы бойынша сол дивизияға батальон командирі ретінде сіз жіберілдіңіз. Ол қалтасынан жарлықты шығарып, қолыма ұстатты. Екі сағатта бара аламын. Ол азырақ ойланды. Әйеліңіз бар ма? Маған генерал орналасқан бөлмені көрсетіп жіберді. Ол сәл бүкшиіңкіреп, басын төмен салған күйі үлкен жазу үстеліндегі әлдебір қағаздарға шұқшиып отыр екен. Келе-келе Панфиловпен қаншама кездесудің сәті түсті, алайда оның қағазға қарап отырғанын сол жолы ғана көріппін. Кейін оның Мәскеу түбінде ылғи жанынан тастамайтын жалғыз қағазы – топографиялық карта еді. Сол карта қазір де алдында жатты. Мен оны бірден ажыраттым: бұл – Алматының және қала төңірегінің планы-тын. Карта бетінде бауы ағытылған қалта сағаты жатыр. Генерал сағатына бір қарап, орнынан тез тұрып, ауыр креслоны кейін ысыра, үстелден бері қарай шықты. Қимылы жеңіл екен, ешбір егделік нышаны байқалмайды. Біз түрегеліп сөйлестік.
Панфилов бірде жүріп, бірде қолдарын артына айқастырып, аяқтарын сәл алшаң басып тұра қалады. Штаб та, полк те, батальон жағдайы да солай болып тұр. Ендеше, сіз басқаратындай ешкім жоқ деген сөз. Бірақ мұның бәрі қалпына келеді, бәрін де құрамыз. Ал әзірше сіз маған көмектесе тұрасыз. Мен сізбен ақылдассам ба деп ем... Генерал үстелге қарай бір аттап, қағаздарын аударыстырып, қажетті дүниесін тауып алды; одан қолына ұстаған жуан қызыл қарындашты олай-бұлай айналдырып, маған қарай бұрылды да: – Мынау, жолдас Момышұлы, жер жүзіндегі ең бір сүйкімсіз қарындаш, – деді. Картаға бір сызық түсірсеңіз бітті: мәселе шешіледі. Бұрыштама соғасыз – болды: ешбір түйткіл жоқ. Енді осы менің көзіме көрінбесін, сіз алыңызшы. Әйткенмен, жолдас батальон командирі, мұны сіздің де сирек қолданғаныңыз жөн. Күле тұрып, қарындашты ұстатқан соң байсалды кейіппен: – Қалай ойлайсыз, бізге тез арада қазандарды дәнекерлеп беретін жер бар ма екен? Тәрізі, менің түрімнен таңданыс табын аңдаған болу керек, генерал: – Біздің дивизия халық жасағы іспеттес қой: жоспардан тыс құралады.
Сол себепті жаңа дүниеден дәмелене алмаймыз. Оны ешкімнен талап етпейміз де, – деп түсіндірді. Сонша тосын көрінген осындай өзге де көптеген сұрақтарға жауап беруіме тура келді және Панфиловтың генерал шұғылдануға ерсі жәйттерге араласқаны қалай деп таңырқаумен болдым. Ақыр аяғында ол маған қағазды ұсынып, тапсырма берді. Аулаларды қарап, сап түзейтін алаңы, ас даярлайтын орны, пештері, су қайнататын құралдарының бар-жоғын байқаңыз. Мен тағы таңдандым: осылар генерал айналысатын нәрсе ме? Қолыма тізімді ұстатып, жүзіме тесіле қараған Панфилов: – Ұқтыңыз ба? Ол сағатын алды. Түксиген тік қабағын керіп, жақтырмай қарады. Ол сәл ойланды. Маған тапсырманың орындалғаны туралы сағат сегізде мәлімдеңіз. Бұл аралықта дивизия жасақталып, командирлер жинала берді. Бірде Панфиловтың қасынан шығып келе жатып өзіме қарсы беттеген артиллерия полковнигін көрдім. Аяқ-қолы ұзын, беті сопақ, ауыз тұсындағы екі терең әжімі анадайдан көрінеді. Мен ығысыңқырап, жол бердім. Полковник жағамдағы айырма белгіге қарап, аялдады. Батальон командирі болып тағайындалғанмын. Қалайша? Кәне, генералға барайық. Генералмен әңгімелесе келе мына ұшқыр полковниктің біздің дивизияның артиллерия полкының жаңада ғана келген командирі екенін түсіндім.
Және бүгіннен бастап дивизионды қабылдап алсын. Панфилов маған бұрылды: – Ал жолдас Момышұлы сіз, өзіңіз бұл жайында не айтасыз? Дивизионды басқара аласыз ба? Панфилов ыңғайланып отырды. Қысыңқы көзінен әлдебір әуестік ұшқыны жылт еткен. Оның осындай бір әдеті бар еді: жасы ұлғайса да білмекке деген құмарлығы керемет. Осы сәтте ол: « Кәне, сіз бұған не дейсіз, полковник? » деп айтылар сөзді ынтыға күткендей. Бәлкім, академия бітірген біреуді сұратармыз? Ондайды бізге кім бермекші. Жолдас генерал, мәселені шешілді деп есептеуіңізді сұраймын. Бірақ мен әдепті сақтап және шешімді түрде: – Жолдас генерал, өтірік айтуға қақым жоқ. Дивизионды басқара алмаймын, білімім жеткіліксіз, – дедім. Мұншалықты бірбеткейлігім үшін кімнің кінәлі екенін білесіз бе? Профессор Дьяконов; о кісі менің дүниеде бар-жоғымды білмес те. Жоғары математикадан хабарсыз, орта мектептен соң тоғыз айлық артил­лерия курсын ғана бітірген мен бұл шығарманы білмейтінмін. Егер « Дьяконовша оқ атуды » есептей алмасам батареяның тоғыстыра атуын қалайша басқармақпын, дүркін-дүркін « дьяконовтық » дәлме-дәл атудан да мақұрым маған дивизион командирі болу деген қайда?
Кейіннен артиллерия мен соғыстағы зеңбірекшілерді бақылай жүре, мен сондағы өзімнің емес, полковник әрекетінің дұрыстығын түсіндім. Соғыс – ең жақсы академия және мен шайқаса жүріп өзге командирлерден кем түспес едім де, артиллерияны ұятқа қалдырмас едім. Менің батареяларымда кіші лейтенанттар отыр. Штабқа, штаб бастығының жәрдемшісі болып барғыңыз келе ме? Абайламай: – Құдай сақтасын! Біздің әңгімемізді сырттай қызыға тыңдап отырған генерал күліп жіберді: – Мұныңыз бекер, жолдас Момышұлы, бекер... Штаб деген қобыраған қағаз ғана емес. Және оны тек қызыл қарындаш деуге де келмейді... – Қандай қызыл қарындаш? Одан байсалды пішінмен: – Мен ойланайын. Барыңыз, жолдас Момышұлы, – деді. Мен штабта кезекші едім. Панфилов түн ортасы ауғанша жұмыс істеді. Әдеттегісінше, командирлерді кезек-кезегімен шақырды. Дивизия құрамы нығая түскен. Бұл күндері жазда құралым пункттеріне айналған бос мектептерге қала мен төңіректегі колхоздардан көбі әскер қатарында болмаған армия қатарына шақырылушы кілең кексе – отыз-отыз бес жастардағы адамдар келіп жатты. Дәл сол сәтте сол – болашақ панфиловшылар қалың ұйқыда-тын. Ақыры біздің үлкен тас үйде де тыныштық орнады. Есік сықыр етті де, дәлізден аяқ дыбысы естілді.
Мен генералдың жүрісін танып, орнымнан тұрдым да, гимнастеркамды түзедім. Ол ашық тұрған есіктен қарады. Кезекшілікте отырсыз ба? Панфилов қолында сүлгісі бар, генералдық кительсіз, іштен киетін ақ жейдемен жүр. Түрі шаршаңқы екен. Бөлме іші көк түтін еді. Панфилов терезені ашып, табанша тақтайға отырды. Ал егер менің өз қалауымды сұрасаңыз... – Отырыңыз, отырыңыз... Иә-иә, егер өз қалауыңызды сұрасам ше... – Онда мен, жолдас генерал, дивизионға емес, батарея немесе батальонға барар едім. Жолдас Момышұлы, батальонды басқару да оңайға соқпас... Жалпы әскери тактикаға қызыққан кезіңіз бар ма? Бұл жөнінде ештеңе оқып па едіңіз? Мен оқыған еңбектерді атаған болдым. Бұған қызығып көрдіңіз бе? Ол маған шаншыла қарағанда қызарып та кеттім. Намыс оты бұрқ етті. Панфилов кенеттен күлді: – Мұндай командирге ризамын... Жоқ, жолдас Момышұлы, батальонмен бірге он, жиырма, отыз шайқасты бастан өткеріп, батальонды аман сақтап қала біліңіз. Міне, солдат сізге сол үшін рахмет айтатын болады. Ол ернеуден ырғып түсіп, менің қасыма, былғарымен қапталған диванға келіп отырды. Солдаттың өлгісі келмейді.
Ол ұрысқа өлу үшін емес, өмір сүру үшін барады. Оған осындай командирлер қажет. Ал сіз оп-оңай: « Батальонмен бірге өлемін » дейсіз. Батальонда, жолдас Момышұлы, жүздеген адам бар. Оларды сізге қалай сеніп тапсырамын? Мен үндемедім. Панфилов та маған тесіле қарап үнсіз отырды. Соңында: – Ал не айтасыз, жолдас Момышұлы? Оларды өлімге емес, өмірге бастап баруға дайынсыз ба? Ал сіз бұл үшін не керек екенін білесіз бе? Одан күлуді доғарып, сөзін жалғастырды: – Және тағы бір өте қатал дүние... өте қатал: тәртіп керек. Мен: – Бірақ сіз... – деп қалдым да, тілімді тістей қойдым. Мен туралы бірдеңе айтқыңыз келді ме? Алайда мен батпадым. Жоқ әлде бұйыру керек пе? Тек солай көрінген ғой. Сөзім, тәрізі, шамына тиген болуы керек. Ол орнынан тұрып, сүлгісін алды да, әрлі-берлі жүрді. Жұмсақ... Әсте жұмсақ емеспін... Ал сонымен, дивизионды қабылдап алғыңыз келе ме? А? Мен ештеңе демей, генералға қарадым да қойдым. Ол: – Академияға барсаңыз ғой... Жарайды, қалауыңыз болсын!
Полковниктің маған ренжитіні анық, әйткенмен... ретін тауып, шегіне ұрыс салу тәсілін қолданармын... Батальонды басқарасыз, – деді. Міне, артиллерист басым осылайша батальон командиріне айналдым. Сырттай бақылай жүріп, « адуындық » деп аталатын мінезден ада, осынау биязы, мейірбан адамның дивизияны қалай басқаратынына көз жеткізуге тырысқанмын. Алайда ол үнемі көнбіс емес-ті. Бірде оның әдеттегі « отырыңыз, отыра беріңіз » дейтін тұрақты мәнеріне дағдыланса керек, Панфиловқа кірген штаб командирінің рұқсатсыз жайғаса кеткенін көрдім. Есік сыртында біраз ойланып, қайта кіріңіз. Панфилов өзі берген әлдебір бұйрықтың орындалу мерзімінің сақталғанын тексеруді ешқашан ұмытқан емес. Оның сүйікті бір әдеті – бас бармағымен қалта сағатының дөңес әйнегін сипалау еді. Кейде мұнысы жанына жақын титтей ғана жаратылысты аялап отырғандай отырғандай көрінеді. Кешіккен жағдайыңда, түсіндіруіңді талап етеді. Бірде оның тапсырмасын уақытылы орындамаған командирді қатты сөккеніне куә болдым: – Сіз ұяттан жұрдай, тәртіпсіз қызметкерсіз. Сізбен танысқаныма бірнеше ғана күн өткенімен, өкінішке қарай, өзіңізді жалқау адам ретінде көрсетіп үлгердіңіз. Оның айрықша біткен қасы түйісіп, тік қабағы одан сайын түксиіп кетті. Айқайламағанымен, әдеттегіден сәл қаттылау, сәл айқынырақ сөйлеген.
Сөзі сонысымен-ақ аса зілді естілді. Есіме елеусіздеу бір жағдай орала кеткені. Генералдың тапсырмасы бойынша сарбаздардың бірімен дивизияның адресіне келген алғашқы минометті қабылдап алып, қоймаға тасып жатқанбыз. Панфилов минометті көргісі келді. Мен өзіме жәрдемдесіп жүрген қызыләскерге терезеден: – Қоймадан мына жерге минометті алып кел. Тез! Бес минутте осында болсын! Бұрылғанымда, Панфиловтың көзін сығырайтыңқырап өзіме қарап тұрғанын байқадым. Бұл өткен жолы бетімді қызартқан дәл сол кекесінді көзқарас еді. Панфилов бұған өзге ештеңе қосқан жоқ. Алайда осынау қарапайым ескерту маған қатты әсер етті. Ойланбастан қаншама рет « Бес минутте » деп айқайладым екен. Ал Панфилов ойланып сөйлейтін. Торытөбел және ат оқиғасы 1 Ақыр аяғында генералмен қошайтысып, батальонды қабылдап алуға аттанатын күн де келіп жетті. Дегенмен мұның алдында болған бір оқиғаны әңгімелей кетейік. Қала ішінде жүріп-тұру үшін дивизия штабы аттарының бірін мініп жүрдім. Бұл – Торытөбел деген сұлу, биік тұрпатты, ақ тірсек, маңдайында төбелі бар, ыңғайға өте икемді ат еді. Штабта болған бір жарым апта ішінде Торытөбелге бірталай нәрсе үйретіп үлгердім.
Қала сыртына, Алматыдан жиырма бес шақырымдағы Талғар станицасына апарылып қойған батальонға бағыттағы машинамен баруға тиісті едім. Ерте, штабта әлі тыныштық ұйып тұрған сәтте – сағат бесте тұрып, жинақталдым да, аулаға шықтым. Машина кешікті. Мен сәлден соң Торытөбелге соға кетуге көңілім ауды. Атқораға өтіп, сауырдан қағып, жалынан сипадым. Ұғымталдығы үшін қолымнан бір жапырақ нан немесе қант алып үйренген жануар елпілдеген ернімен алақаныма ұмсынды. Босқа ештеңе бермейтінмін... Ат орнында тұрған бойы, өзім үйреткендей, алдыңғы аяқтарын серпіп тастап, « испан қадамын » жасауға кірісті. Мен жымиып күлдім де, оны тез ерттеп алып, сыртқа алып шықтым. Аула ішін желе жортып, бірнеше мәрте айналған соң текірекке көштім, одан ойыма әлдене оралып, « испан қадамына » ауыстым. Әлгінде айтқанымдай, өте ерте кез еді. Аулада жан баласы жоқтай көрінген. Кенет: – Жолдас Момышұлы, соғыс өнерінде де осынша шеберлік қолыңыздан келер ме еді? Кіре берісте генерал тұр. Мен ыңғайсызданып, аттан ырғып түстім. Ол тақалып келді.
Мен: – Білесіз бе, жолдас генерал... Бір мәрте тура осы жәйт маған дәлме-дәл айтылған да еді. Яғни, айтылып қана қойған жоқ, сонымен қатар... – деп жауап қаттым. Ауыздан қағыну деген осы ма екен. Өзім үшін ғана мәні бар жеке өмір тарихымды көйітіп, генералдың уақытын алып нем бар? Қысқа қайыруға тырысып, баяғыда кіші лейтенант кезімде бастықтарға дөрекілік көрсетіп, қарауымдағыларға бақырып-шақырып, взводты жөнге сала алмағанымды айттым. Сөгіс те естідім, қамады да, одан соң полк командирі шақырып алып, атты басқару жөнінде қызықты дәріс оқыды. Ол: « Сіз басқару дегеннің не екенін білесіз бе? Сөйтті де ат туралы айта бастады. Оның лекциясы маған ерекше әсер етті. Ол сізге не деді? Мен мұны онсыз да білетін едім... – Сонда да? Жақсы шабандоздың атты екі аяқтан тік тұрғыза алатынын, алшаңдатып жүргізіп, тіпті билетіп жіберетінін айтты. Одан соң басқару тәсілдерін әңгімеледі. Бұл, біріншіден, тізгін – жүген мен ауыздық, шынашақ қимылы – меңгеру деген сол. Атты шошқа бағушылар ғана жұлқыламақшы.
Осы секілді басқа да нәрселерді баяндады... – Жоқ, жоқ... Жалғастырыңыз. Тағы не деді ол? Панфилов әңгіме қызығына сонша түсіп алғандай көрінді. Көзінің айналасындағы әжімі жиырылып-жазылып, жымың қағады. Бір ғана өкшелікпен басқарудың жиырма түрі бар: қадай тебіну, сипай нұқу және басқалары... Алайда кәнігі шабандоз шпорды сирек қолданады. Тақым қағып қалса жетіп жатыр, ат оны бірден түсінеді. Бірақ бұған қалай жете аласың? Панфиловтың әуестігі мені де еліктіріп жіберді. Мен де енді көсіле түстім: – Иә. Шабандоз атқа қалт еткен талабын дереу орындату үшін не істеуі керек? Ең бастысы – табандылық қажет. Орындамады ма – жазала, ешқашан босаңсытпа! Ойдағыдай жасаса – көтермеле! Мұны жүз емес, мың мәрте қайтала. Осының бәрін баппен айтып берді де: « Барыңыз » деді. Бұрылдым да, жүре бердім. Тек табалдырықтан аттай бере: « Немене, адам бұл үшін ат па?! Мені бұ кісінің атқа теңегені ме сонда? » деген ой балтамен ұрғандай тосылтты. Айналып барып: « Мен сізге ат емеспін! » деп айқай салғым келген. Панфилов қарқылдай күлді.
Мен оның мұншалықты мәз болғанын көрмеппін. Бет орамалын шығарып, жасаураған көзін сүртіп тұрып: – Тартымды, өте тартымды хикая. Демек, атты тек шошқа бағушылар жұлқылайды ғой, ә? Ол күле тұрып, Торытөбелді сипады да: – Жолдас Момышұлы, мынау ат сізге ұнай ма? Бұл – сізге сыйлық. Сізбен бірге батальонда бола берсін... – Көп рахмет, жолдас генерал. Мен машинаны күтпей, Торытөбелмен өз батальоныма жөнелдім. Мұны өзгелер тәуірірек орындар. Соғыстан кейін әйтеуір бір жазда маған қонаққа келсеңіз: Қазақ елінің қаншалықты сұлу екенін көресіз, Алматы төңірегін, Талғар қалашығы мен буырқана-тасып аққан Талғар тау өзенін әсерлеп жазасыз. Қалашықтан батальон орналасқан Ауылшаруашылығы институтын тауып алдым. Онда штаб бастығы, арықша келген, ширақ қимылды қазақ Рахимовпен таныстым; ол кешегі агроном, әлі жай киіммен жүр. Пиджагының өңірінде альпинистің төс белгісі жылтырайды, бірақ менің альпинисім әскери жарғы бойынша орнынан тұруды да, рапорт беруді де білмейтін секілді. Сонымен бірлесіп бөлмелерді араладық. Бәрінде де адам лық толы, бірақ әскери киім киген жалғыз мен ғана.
Дәлізде әрлі-берлі шұбырған жұрт; бір бөлмеде әлдекімдер әндетіп отыр; екіншілері бөлмеден терезе арқылы әйелдермен әзілдесіп тұр. Ешкім « смирно! » деп команда да бермеді, командирмен амандасатын да жан баласы табылмады. Еденде шашылған темекі тұқылын көрдім, терең бір күрсініп алып, батальонды сапқа тұрғызуды бұйырдым. Сап шұбатылып, ұзақ тізілді. Сонадай жерден қарап, ойланып тұрмын. Осынау сапты елестетіп көріңіз: көпшілігі мәйкешең жүр, кейбірінің аяғында – тәпішке, тұлғалылаулары пиджак киіпті. Қайсыбірі қалпақпен тұр, өзгелері жалаңбас. Альпинист қатарды түзеген болып, « тік тұр! » деп әмір берді де, әрекетті баяндаудың орнына маған қадалып қарады да қалды. Мен тағы бір күрсініп алып, сапқа таядым. Амандастым. Әркім өз білгенінше үздік-создық жауап қатты. Жөнімді айтып, батальон командирі болып тағайындалғанымды мәлімдедім де: – Сіздер әлі жай киіммен жүрсіздер, бірақ Отанымыз бәріңізді сапқа тұрғызып үлгерді. Кейбіріңіз тәуір костюм киіпсіздер, өзгелеріңіз қарапайымдау... Кеше сіздер сан алуан мамандық иесі болдыңыздар, деңгейлеріңіз әрқалай – араларыңызда қатардағы колхозшы да, директор да бар. Бүгіннен бастап енді Жұмысшы-Шаруа Қызыл Армиясының жауынгерлері мен кіші командирлерісіздер.
Ал мен – сіздердің командирлеріңізбін. Мен бұйрық беремін, сіздер бағынасыздар. Мен өз құзырымды жеткіземін, сіздер соны орындауға тиіссіздер, – дедім. Әдейілеп өте қатал сөйледім. Кеше бастықпен дауласа алатын едіңіздер; кеше « оның айтқаны қисынды ма, әрекеті заңға қайшы емес пе » деп талқыға салуға қақыларыңыз бар еді. Отан бүгіннен бастап сіздерді ондай еріктен айырады. Бүгіннен бастап сіздерде бір ғана заң бар, ол – командирдің бұйрығы. Байқап тұрмын, кейбіреуі әп дегеннен демократияның көзін жойды ма дегендей ежірейе қарайды. Мен сөзімді жалғастыра бердім: – Кімде-кім өзгеше пікір ұстанатын болса, ол сонысын біз елден ұзап кетпей тұрғанда конвертке салсын да, үйіне жөнелтсін. Әскер тәртібі қатал, армияның іргелі болуы да осыған байланысты. Біздің елімізді езіп-жаншуға ұмтылған жауды жеңгілерің келе ме? Ендеше қатаң тәртіпті ұстануың керек! Бұдан соң адалдық, ар-намыс жөнінде қысқаша айтып шықтым. Өз Отаны, өз үкіметі, өз командирі алдындағы адалдық – жауынгердің қасиетті борышы. Кім арлы болса, сол – адал. Ар-намыс. Мен мұны өзімше түсіндірдім. Қазақтың екі мақалы бар.
Біреуі: « Қоянды – қамыс, ерді намыс өлтіреді » – дейді. Келесісі үш-ақ сөзден тұрады: « Өлімнен ұят күшті ». Мен бұл мақалдарды қазақша айттым да, орысшаға аудардым. Батальонның үштен бірі ғана қазақтар еді де, қалғандары – орыстар мен украиндар-тын. Сөзімді тәмәмдаған сәтте саптан бір батыл дауыс естілді: – Жолдас комбат, бір сөз айтуға рұқсат етіңізші... Жұқа қара жейде киген, қызылшырайлы, қарулы жігіт саптан жарты қадам алдыға шықты. Рота командирлері, бөлімшелерді орын-орнына таратыңыздар. Менің алғашқы сөзім, батальонмен бірінші рет танысуым осылай болды. Әзірге шашы машинкамен алынбаған, желке тұсы тықыр, қалпағының астынан бұйра кекілі бұрқырайды. Әскери адамдарша сымдай тартылып тұр. Әскериленген теміржол күзетінде қызмет еткенмін. Алдымен соған барыңыз. Кіші қақпа да қараусыз. Тосын бірдеңе болып қалса қалай, жолдас комбат... « Жарайсың! » – деп ойладым іштей. Оның екпіні, қайсарлығы, ашық көзқарасы, қақпақтай жауырыны іш жылытты, бірақ бер­ген жауабым өзгеше болды: – Кру-гом! Курбатов қызарып кетті. Маған жақтырмаған кескінмен алая қарайды. Оның ахуалын түсіндім, дегенмен мен де оған шаншыла қарадым.
Бір сәт бүгежектеп қалған Курбатов солдатша кілт бұрылып, дәліз бойымен адымдай басып бара жатты. Тіпті қызарып кеткен мойнынан да қатты қорланғаны байқалатындай. Мен жанымда тұрған Рахимовқа: – Жолдас штаб бастығы, жауынгер Курбатовты бөлімше командирі етіп тағайындаңыз, – дедім. Арқамнан біреу түртіп қалғандай болған. Қайырыла қарап, әлдекімнің батылсыздау кейін тартылған қолын байқадым. Ол сізге жолық деді, жолдас комбат. Көзілдірік таққан кісі екен. Муринмен алғаш осылай жолығыппын. Пиджак киіп, таққан галстугі бір жағына қисайыңқырап кеткен ол екі қолын қайда жіберерін білмей жымия сөйлеп тұр. Шілденің шіліңгірі күйдіріп тұрса да, жіңішке қолының қылтасы мен сопақша келген беті күнге күйе қоймапты. Әне, төбедегі шыбынға қараңызшы, жолдас комбат! Мен соны анық көріп тұрмын. Сендірдіңіз. Басқа не айтасыз? Ат-арба берді. Ат дегеннен мүлде хабарым жоқ. Мен мұнда ол үшін келген жоқпын ғой. Мен, жолдас комбат, сапқа сұранамын. Пулеметші болғым келеді, жолдас комбат! Фамилиясын біліп алған соң: – Бұл шешілетін жағдай, жолдас Мурин. Ауыстырамын. Барыңыз, – дедім. Әйткенмен, ол мұнымен істің біте қоятынына сенбеген секілді.
Аптығып, қосымша дәлелдер келтіруге тырысады. Оныңыз өте дұрыс. Сіздің әрбір бұйрығыңыз, жолдас комбат, мен үшін – заң. Ол таңдана бір қарап алып, ештеңе сезбегендей сөйлей берді: – Мен, жолдас комбат, музыкантпын. Консерватория аспирантымын. Бірақ қазір, жолдас комбат, бәріміз де оқ ата білуіміз керек! Сенімділік үшін сұқ саусақтарын ілмектеп көрсетті. Мен зекіп жібердім: – Қалай тұрсыз өзіңіз? Қолыңызға ие болыңыз! Мурин абдырап, түзуленіп тұра қалды. Ал сіз ше? Сіз өзіңізді ең қиын жұмыс – атуға сұранып тұрмын деп ойлайтын шығарсыз. Жоқ, жолдас Мурин, армиядағы ең қиын, ең ауыр нәрсе – тәртіпке бағыну! Мурин әлдене деп қарсылық білдіріп аузын ашқанша мен сөзімді жалғастырдым: – Сізге командир талай мәрте әділетсіз көрініп, онымен дауласуға тырысарсыз, бірақ « Аузыңды жап! » деген айқайды естуге тура келер. Оған кепілмін. Барыңыз! Сөйтіп Мурин кетті. Жорық сөмкемнен өзіме штабта берген жаяу әскер уставын алып, біраз оқи бастадым да, соңынан оны кейін ысырып қойып, ойға шомдым. Ұлы Отан соғысы жүріп жатыр. Гитлершілдер біздің аймағымызға күнбе-күн сұғына кіріп келеді.
Қазір, арада бір ай өткенде олар Смоленскіге дейін жетіп үлгеріп, Днепрді аттап өтті, енді картаға қарасақ, Ленинград пен Москваны, одан Донбасты тарпа бас салуға ұмтылады. Жау ордасының ұстанған тактикасы мен сенімі – найзағай отындай шарпу. Олар қосымша күштерімізді іске қосқанша бізді тырп еткізбей жойып жіберуді көздейді. Қызыл Армияның Бас штабы біздің дивизияны майданға қашан шақырмақшы? Біздің оқу-жаттығуларымыз үшін қанша күн, неше апта уақыт берілер екен? Жағдайдың күрт өзгеріп, майдандағы ахуалдың ширыққаны сонша – Жоғарғы Бас командование бізді үш-төрт жетіден кейін ұрысқа аттандыруға мәжбүр болуы мүмкін. Осыншама санаға сыймастай қысқа мерзім аралығында мына шаңырақ астында шашы алынбаған басын жол дорбасына жастап, дөңбекшіп ұйықтай алмай жатқан дендері сау, адал, Отанға берілген, бірақ әскери емес, армия тәртібіне ысылмаған жеті жүз адамды қалың жауға төтеп беріп, олардың үрейін алатындай айбынды күшке қалай айналдырамыз? Сізге мүмкін тосын көрінер, алапат соғыс туралы, таяуда батальонмен бірге аттанатын майдан жайында толғанған сол түнде өмір мен өлім жөнінде, ойды жинақтауда еске түсе қоймайтын ең үлкен, ең маңызды жәйттер туралы ойладым, сонау « ат хикаяты » есіме түсті.
Сол әңгімені тыңдағанда генерал Панфилов сақылдап күліп, оған қосыла өзім де мәз болып, ал осының арасында… Жүген-құрық тимеген асау ат – мендей еркін қазақты қалайша сарбазға айналдырғаны ойға оралды. Армиядағы алғашқы айлар маған төзгісіз ауыр соққан. Командирге жүгіре жетіп, соның алдында қақшиып тұру, « Сөзді доғар! Кру-гом! » деген нақпа-нақ бұйрықты есту маған сұмдық қорлық көрінетін-ді. Ішім бұлқанталқан: « Сөзді неге доғарамын? Немене, мен оның құлымын ба? Мен де дәл сондай адам емеспін бе? » Ішім ғана емес-ау. Бір бозарып, бір қызарып, тарпаңдық көрсеттім, айтқанға көнбедім. Ақыр аяғында маған не істегендерін білесіз бе? Командалық курсқа аттандырып, өзімді кіші командирге – Қызыл Армия офицеріне айналдырды. Командирдің еркіне сөзсіз бағынудың аса қажеттігі біртіндеп санама жетті. Армия осыған негізделеді. Онсыз, тіпті Отанды шексіз сүйетін адамдардың өзі шайқаста жеңіске жете алмақ емес. Бірақ бұған тез арада қалайша қол жеткіземіз? Біздің қарауымызда санаулы күндер мен азғантай апталар ғана бар ғой... Мұндай қысқа мерзім аралығында батальон деп аталатын тәртіпті, оқу-жаттығу деңгейі жоғары, дұшпанға қаһарлы күшті қалай жасақтауға болады?
Темекі жорығы 1 Жауынгерлердің даярлығы қалай жүргенін тәптіштеп баяндамай-ақ қояйын. Тек әзірше ешкім жазбаған, батальондық аңыздарда « темекі жорығы » деп аталып кеткен бір ғана маршты әңгімелейін. Мен батальонды қабылдап алғаннан кейінгі арада жеті-сегіз күндей өткен. Бұл кезде киініп, қаруланып үлгергенбіз; винтовкамен жұмыс істеп, окоп қазып, жүгіріп, жер бауырлап жылжып, сапта жүріп, жаттығып жаттық. Бірде кешкісін біз бұйрық алдық: таң бозымен елу шақырымдық жорық жасап, өзен аңғарындағы белгіге жеткен соң сонда түнеп, ертеңіне қайтадан әлгі елу километрді кері өтіп, Талғарға оралсын депті. Мұншалықты қиын бағыт өзге де батальондарға берілген екен – генерал Панфилов дивизияны белгілі арақашықтыққа жүргізіп шыңдауды ұйғарғандай. Жұрт кештен бастап жорыққа әзірленіп, түнде дамылдап, ба­тальон таңғы алагеуім мезгілде сапқа тізілді.
Солдат болып көрмеген сізге, бәлкім, алдыңызда айбарлы әскери бөлім тұрғандай көрінер: сап жіпке тізгендей түп-түзу; винтовкалардың су жаңа штыктері жарқырайды; әскери жабдықтары бір кісідей сайма-сай жауынгерлер; бір кісідей – шинельдері қаттап ораулы, өңі кетпеген жасыл дорбадағы противогаздары мен саперлік күректері, жол қапшығына бөктерген болат каскалары; белбеулерін сәл төмен тартып, ілулі тұрған гранаттары мен әрбір сарбазға жүз жиырма оқтан келетін оқшантай бар. Сәл төмен тартып... Ал көпшілігінде сәл ғана емес – көзге анадайдан ұрады. Мен қатты шиыршықтап бумағандықтан болбырап тұрған шинельдерді; баулары бос жолқапшықтарын; салақтап, қарынға түскен граната дорбаларын көрдім. Ішінара жекелген адамдар ғана нағыз сарбаздық жинақылықты игеріпті. Солардың бірі Курбатов еді. Саптан Курбатовты шығарып алып: – Жолдастар! Міне, керек-жарағын жорық үшін солдатқа сай әзірлеп алған кіші командир; бұған жол үстінде өзгелерге қарағанда жеңілірек болады. Қарап алыңыздар, барлық мүлкі тап-тұйнақтай, белдігі қандай жинақы! Мен сіздерге мұны жиырма мәрте түсіндіріп, көрсеттім, бірақ бәрібір ұқтыра алмадым. Соған қарағанда, тілім қысқа болуы керек. Енді ештеңе демеймін, сөз кезегін сіздердің оралған шинельдеріңізге, күректеріңіз бен жолқапшықтарыңызға беремін. Сіздермен солар сөйлессін.
Оларда тіл жоқ деп ойлайсыздар ма? Бар! Және менің тілімнен де өткір! Жауынгер Гаркуша, мұнда кел! Үнемі езуі жиылмайтын таңқы танау Гаркуша жүгіре жетті. Оның гранат қапшығы сырғып алдына түсіп, қозғалған сайын салпылдап жүр. Жауынгер Голубцов, мұнда кел! Голубцовтың қаттаған шинелінің жуандығы сонша – бетіне үйкеледі. Жолқапшығы арқасында емес, май құйрықта жатыр. Осылайша, бұйымдары көбірек салақтаған оншақты адамды жинап алдым да лектің алдына шығардым. Оңға бұ-рыл! Соңымнан еріп, адымдап алға бас! Сөйтіп жүріп кеттік. Мен өзім шақырып алған адамдармен қатарласып, оларға көз қиығыммен қарап қоямын. Бәрі он-он бес минуттей жеңіл адымдады. Гаркушаның гранат дорбасы екі санының арасында алма-кезек бұлталақтап келеді. Ақыры ол соны ыңғайламақ болып, қол созады. Голубцов қатталған ораманы кері серпуге тырысады – шинельдің қатты матасы мойнын қажауға айналды. Үшінші сарбазды саперлік күрегі тірсектен ұрғылайды. Бұлар бәрін жүре түзегенмен – көмегі тимеді. Енді бір он минуттен кейін Гаркуша сөмкесі салақтамас үшін кекжие шалқайып, қарнын қампайтқан. Өзі менің көзіме көзі түскен сәтте ыржиып күлген болады. Голубцов мойнын бұраңдатып, қатталған шинелін бетімен серпуге тырысты.
Оны жолқапшығы да ығыр қылып біткендей. Голубцов білдірмей, бауынан тартып қапшықты жоғары көтеруге әрекеттенді. Бұл кезде Гаркуша ішін күмпиткенді доғарыпты. Ол енді бүкірейе түсіп, жай аяңға көшкен. Мен: – Гаркуша! Бас аяқты! Курбатовтан қалма! Сұмырай сөмке тағы да соққылай бастады. Осы митыңмен алты шақырым жер өттік. Мен жауынгерлерге тағы да Курбатовты көрсеттім де: – Гаркуша, мұнда кел! Ол бүкшие иілген күйі жүгіріп келді. Саптағылар ду күлген. Жорыққа дайынсың ба? Томсарып, үн қатпайды. Үн жоқ. Қолмен сипалап көрмесек сөзге сене қоймаймыз ғой біз. Ішіндегісін ақтарып, жаны жеңілейген оның өзі де күліп жіберді. Одан қара терге түсіп, мойны қып-қызыл болып қажалған Голубцовты шақырдым. Сенімен ораған шинелің сөйлесті ме? Жолқапшық әңгімелескен шығар? Солардың не үйреткенін айтып берші! Голубцовты да сарбаздар алдында сөйлетпей қоймадым. Сөйтіп, бұйымдарынан қорлықты көбірек көргенді бірінен кейін бірін ел алдына шығардым. Бұдан соң: – Қаттап бүктеген шинелің қалың болса, гранат қапшығы орнында тұрмаса, жолқапшық салақтап жүрсе кім қиналады екен? Жауынгер ме әлде батальон командирі ме? Әрине, жауынгер!
Мен мұны жиырма мәрте түсіндірдім, ал сендер, тегінде: « Тықақтай бермесін, осы үшін бір лажын келтіре салайықшы! » деп ойлаған шығарсыңдар. Расында да, әйтіп-бүйтіп орындадыңдар. Ал нәтижені « осы үшін » емес, өздеріңе арнап жасапсыңдар. Мұны кейбіреулеріңе бұйымдарыңның өзі-ақ ұқтырды. Қазір дамылдаған сәтте жабдықтарыңды әрқайсың қайтадан буып-түйіңдер. Егер енді біреу осы жолы да менің айтқанымды түсінбегенін көрсем, саптан шақырып аламын – өз заттарымен менің алдымда « әңгімелесіп », олардың тілі менің тілімнен әлдеқайда өткірлеу екеніне көз жеткізсін. Осыдан кейін маған саптан ешкімді шақырудың қажеті туындай қойған жоқ. Заттармен сөйлесуге ешкімнің құлқы соқпады. Шілде шыжғырып тұрған сәттегі елу километр – әсіресе, жорыққа төселмегендер үшін жеңіл ара-қашықтық емес. Байқаймын, роталарлың арасы үздік-создық, кейбіреулер артта қала бастады. Командирлерге ескерту жасаймын. Біразырақтан соң сапты қайтадан тексердім. Ескертуден пайда болмады, лек бұрынғыдан бетер созыла берді. Командирлермен қаттырақ сөйлесуге тура келеді. Мұның да септігі тимеді. Командирлердің өздері шаршаған, қайсыбіреулері ақсаңдауға кірісті. Мен алдыға шығып: – Колонна бойынша хабарлаңыздар: пулемет ротасының командирі лектің басына келсін!
Он бес минут өткеннен кейін ұзынсирақ Заев алқына жетті. Ара-қашықтықты қашан сақтайсыздар? Тәртіп орнатқаныңызша колоннаның алдына шақырамын да отырамын. Болды. Барыңыз! Ал батальон легінің басына қуа жету оңай шаруа емес: бір километрге таяу. Одан соң әлгі мәнер бойынша екінші ротаның командирі Севрюковты шақырдым. Бұ кісі соғысқа дейін Алматы темекі фабрикасының бухгалтері болған егделеу адам еді. Маған зорға жетіп, едәуірге дейін ентігін баса алмады. Сөзімді тыңдап болған соң Севрюков: – Жұртқа өте қиын болып кетті, жолас комбат. Жүктің біраз бөлігін арбаға артса болмас па екен? Мен: – Ондай сандырақ ойды алып тастаңыз басыңыздан! Шамасы жетпесе қалай зорлаймыз? Бұйрықты орындауға ма? Севрюков үндемейді. Барлық командирлер алдымнан бір-бір өтті. Бірақ Севрюковқа менімен алғашқы жолығуы аздық еткендей. Мен ротаның алдында қалжырап келе жатқан қырық жастағы оған сонадайдан көз тастаймын. Шашын мұқият қидырыпты, ақ кірген самайынан шаң басқан жүзіне тер сорғалап келеді. Мұны тағы бір жүгірткенім жөн бе? Онсыз да зорға келеді ғой. Бірақ басқа лаж кәне? Ол жұртты аяйды, менің бұған жаным ашыса, сонда не болғаны... Соғыста нендей күйге түспекпіз?
Атпен желе-жортып алдыға шықтым да, айқай салдым: – Екінші ротаның командирі маған келсін! Бұл жолы әрекеттің септігі тиді. Сапты қайтадан өткізіп тұрып қарасам: Севрюков енді ротаның алдында емес, соңында келеді екен. Түрі бұрынғыға қарағанда сұсты, ширақ, тіпті даусына дейін өзгеріп кетіпті: құлағыма саңқылдаған зілді командирлік үні жетеді. Бүкіл лек жинақталып, взводтар арасындағы саңылау айқын жіктеліп, жүріс өне түсті. Сөйтіп елу километрді өтіп, діттеген межеге ешкім қалмай, түп-түгел жеттік. Әйткенмен, жұрт шаршаған еді. Бәрі: кешікпей түскі ас таратылады, тамақтанып алып, ұйықтаймыз деп ойлаған еді. Бірақ жағдай басқаша жалғасты. Алайда біз түнемел орынға жеткенде жағатын отынды әзірлемеңдер, қазандарға ас салынбасын, азық-түлікті шикі күйінде сарбаздардың өз қолына тиісті қызылармиялық норма бойынша: ет – осынша грамм, жарма – осынша, май мұншалықты дегендей көлемде бөліп беріңдер деп бұйырдым. Мұны естіген командирлер мен жауынгерлердің көзі тас төбесіне шықты. Бәрі шикі ғой, мұны қайтпек? Көпшілігі өмірінде тамақ істеп көрген емес, сорпаны қалай қайнатуды білмейді. Кәдімгіше шу көтерілді: – Бізде асхана бар емес пе? Олар бізге ас даярлап беруге міндетті.
Мен жекіп жібердім: – Доғарыңдар! Айтқанды орындаңдар! Әрбір жауынгер өз тамағын өзі пісірсін! Сөйтіп шалқар қазақ даласының бір мүйісіндегі Іле өзенінің жағасында самсаған оттар жағылды. Менің кейбір сарбаздарымның діңкелеп шаршағаны соншалықты – аштан-аш құлай кетіп, ұйқыға кірісті. Қайсыбірінің ботқасы күйді, көжесі тасып төгілді – астың желінгенінен бүлінгені көп болды. Бұл олар үшін – аспаздықтың алғашқы сабағы еді. Таңертеңіне де асхана пешін жақпай, азықты жауынгерлердің бас-басына таратып беруді тапсырдым. Таңғы астан соң батальонды сапқа тұрғызып, жауынгерлер алдында сөз сөйледім. Мазмұны шамамен былай: – Бірінші: сіздер жолдастар, жорық тым ұзақ, әрі ауыр деп ренжисіздер. Мұны әдейі істедік. Бізді соғыс күтіп тұр, біздің алдағы уақытта елу, жүз ғана емес, қаншама жүздеген кило­метр жол жүретініміз анық. Майданда жауды алдап соғып, оған тұтқиылдан соққы беру үшін мына жорықтан да ұзақ, бұдан да ауыр сапарларды еңсеруге тура келеді. Мынау әлі ойыншық, қиындықтың көкесі алда. Даңқты орыс қолбасшысы Александр Васильевич Суворов керемет батыр атанған өз солдаттарын осылай шыңдаған. Ол бізге: « Оқу-жаттығу ауыр болса – ұрыста қиналмайсың! » деп өсиет қалдырған.
Суворовша шайқасқыларың келе ме? Кімде-кім олай айқаспаймыз десе, екі адым алға шықсын. Саптан ешкім шыға қоймады. Мен сөзімді жалғастырдым: – Екінші: сіздер асханалар тұрғанда бізге шикі ет таратты және шаршап тұрғанымызға қарамай котолекпен сорпа қайнаттырды деп наразылық білдірдіңіздер. Бұл да әдейі істелген. Сіздер майданда асхана өне бойы қасымызда жүреді деп ойлайсыздар ма? Қателесесіздер! Ұрыс кезінде асханалар бөлініп, артта қалады. Ашығатын күндер туады. Естисіздер ме? Тататын дәм, тартатын темекі қалмайтын сәттер келеді – ол айдан анық. Соғыстың салты, солдаттың өмірі сондай. Бірде мелдектеген тоқсың, бірде ішегің құрылдаған ашсың. Ендеше шыда, әскери ардан айырылма! Еңсеңді тік ұста! Әркім ас әзірлей білуге міндетті. Егер өзіңе шалма көже пісіріп ала алмасаң сенен қандай жауынгер шығады? Рас, түсінемін, араларыңызда ешқашан тамақ істеп көрмегендер бар. Білемін, көпшілігіңіз кешкісін ресторанға кіріп: « Ей, даяшы, бері кел! Бір саптаяқ сыра мен гамбург бифштексін әкел! » деп айқайладыңыздар. Кенет бифштекстің орнына – елу километрлік жорық шыға келді, оның үстіне солдаттың екі пұт бунақ-түйнегін арқала, бұған да қоса котолекпен көже пісір!
Ас әзірлеп жатқан сәтте мені жек көрдіңіздер. Рас қой? Рас! Өзім мен жауынгерлердің арасында әлдебір от ұшқыны жүгіріп өткендей, жылулық пайда болғандай. Мен оларды түсініп, олар комбаттың қалауын ұғып тұрды. Біздің лагерьге – Талғарға дейін қиыршық тастан төселген даңғыл жол жатыр. Онымен жүру, әлбетте, оңай. Бірақ біздің іздегеніміз жеңілдік пе еді? Ендеше, даңғыл жолдан мүлде алыс кеткеніміз жөн! Соғыс кезінде тақтайдай сайраған жолмен бізді кім жүргізіп қояды? Мен әскерді даңғылмен емес, жолдан жүз-екі жүз метр қиыс жүргізуді бұйырдым. Алдыңнан тас шыға ма – басып өт; жыра ұшыраса ма – қиып өт; құм шыға ма – адымда! Тып-тымық сәт еді. Күн де аяусыз күйдіріп тұр. Ауаның өзі сорғалап ағып тұрғандай көрінеді. Мұндайда: пешке қыздырғандай жер бетімен бұлдырап көгілдір сағым жүгіреді. Әрине, жұртқа қиын екенін білдім, бірақ мәселенің екінші қыры да белгілі: соғыс үшін, жеңіс үшін осылай жасамаса болмас еді. Күн қақтаған беткейден ауқымды темекі алқабы кездесті. Сарбаздар танап арасындағы соқпақпен тартып барады. Қазақ еліндегі көк темекі – биіктігі кісі бойынан келеді.
Ескен жел иісі бұрқырап, күн көзі балқытқан салалы жапырақты қыбыр еткізе алар емес. Жауынгерлер өтіп жатыр. Кенет, батальон бітік темекі арасына еніп, алқаптың жартысы түгесілген сәтте жұрт шетінен жалпылдап құлай бастады. Не болып қалды? Біреуі, екіншісі, оныншысы... Зәрем ұшып кетті. Бізді құдды бір лезде жайпайтын індет жайлағандай. Жұрт ың-шыңсыз жалп ете түсіп, өлген кісіше сұлқ жатыр. Арбалардағы пулемет, миномет, оқ-дәріні жалма-жан түсіріп, елтіп құлағандарды әупірімдеп жүріп дөңге қарай, арық жағасына шығардық. Темекі буынан алыстаған сәтте жұрт ес жинай бастады. Батальонымыз быт-шыт болып, роталар мидай араласып кеткен. Жауынгерлердің бірі бастарына дымқыл шүберек таңып, бүкшиіп отыр, екінші ыңырсып, жатыр; кейбірі лоблып құса бастапты. Мен бірталай жасқа келген өзіміздің фельдшеріміз, көк көз Киреевті көрдім – керемет мейірбан адам. Ол ұнтақ дәрі таратып, жаны қалмай жүр. Оған политрук Бозжанов жәрдемдесуге кірісіпті. Фельдшерге ілесіп, тауып алған шелегімен арықтан су тасып, жатқандарға беріп әуре. Бұл топқа мен – комбат келгенде ешқайсысы елеп, орнынан қозғалмады. Кейбірі ғана командаға құлақ асты. Ахылап-ухілеп Курбатов көтерілді.
Екі бүктеліп, не болып кеткен! Командирдің алдында қалай тұрсың өзі? Курбатов күш салып, бойын тіктеп, кеудесін керіп, нағыз сарбазша тұра қалды. Екінші жауынгерге тақалып келдім. Тұр кәне! Винтовкаң қайда? Дереу винтовкаңды тап та, маған кел! Мен жүруге де... – Орында бұйрықты! Оның ұзын мұрнының үстінен қосалқы көзілдірік пайда бола кетті. Ол тәлтіректей басып, винтовкасын іздеуге жөнелді. Мен жорықты жалғастыру үшін роталарды даңғыл жол үстіне сапқа тұрғызуды бұйырдым. Он бес минут өткенде сап түзілді. Атпен батальонға келдім. Сұрқы тіксінтеді! Бастары салбырап, көздері мөлиіп, көпшілігі қаусаған шалдай мылтықтарына сүйеніп тұр. Мылтықты асын! Адымдап, алға бас! Роталар жылжыды. Бірақ жұрт зорға қозғалады – аяқты бірдей алып жүру деген жайына қалған; кейбіреуі ақсаңдап, екіншілерінің винтовкалары, мас адамша, арықта сүйретіліп келеді. Жүріс емес – ілбу. Жоқ, бұлайша межемізге жете алмаймыз! Лекті басып озып: – Тоқта! Одан соң жауынгерлерге мәлімдедім: – Осы арадан сонау талға дейін адымдай басып барасыңдар! Жүріс түзелмейінше, бұл орыннан ешбір қозғалмаймыз. Бірінші рота, қатарыңды түзе!
Аршындап адымдау дегеннің не екенін білесіз бе? Қызыл алаңдағы салтанатты шеру. Бәрі аяқты бірдей көтеріп, табанды қатты екпінмен мөр басқандай тақ-тұқ еткізіп, жерге бір мезгілде тигізеді. Ағашқа дейінгі аралық екі жүз метрдей еді. Бірінші рота адымдай жөнелді. Қайтадан жүріңдер! Рота орнына оралып, тағы жүрді. Кері шегініп, қайта істеңдер! Мен де ашулымын, олар да ызалы. Үшінші мәрте жүрді. Бұл жолғы серпілгендері-ай! Табанмен сартылдата жер тепкенде еріксізден: мыналар жолды тесіп жібермес пе екен деп ойлайсың. Осыдан бір минут қана бұрын мен – сүметілген бұларды, бұлар – мені сонша жек көріп тұр едік, енді кенет кеудемді ересен сүйініш кернейді... – Жарайсыңдар! Жарайсыңдар! Шаттанғаннан аузымнан шығып кеткен сөз осы-тын. Рота сол аяқтың екпінімен қатарластыра: – Совет Одағына қызмет етеміз! Салмақты солдат бәтеңкелерінің табаны қатарласып, бұрынғыдан да қатты соғылады. Айбарланып, қайраттанып алған сарбаздар Қызыл алаңдағыдай құлшына адымдады. Осылайша барлық роталарды алдымнан өткіздім. Екінші, үшінші роталарды да екі жүз метр аралықты ойдағыдай адымдап өткенше қайтадан жүргізуге тура келді. Ең соңынан пулемет ротасы өткен. Жауынгерлер аяқтарын ә дегеннен-ақ аршындай басты.
Алдыңғы қатарды ұзынтұра Мурин адымдап келеді. Ол екі табанды аямай соққылайды; оң қолы бейне бір музыка әуеніне ілескендей селтең-селтең етеді; көзәйнегі жалтылдап, жүзінен шаттық лебі еседі. Ол жорықтан қайтқан батальондарды күтіп алып жүрген секілді. Бәрі генералды көріп, еңселерін тіктеп алды; роталар команда бойынша тағы да қарыштай адымдады. Шаршаған, бірақ аяқтарын бір адамдай асқақ басқан жауынгерлер « міне, бізді көрдіңіз бе! » дегендей, бастарын тағы да шалқайта ұстайды. Панфилов жымиды. Кішірек көзінен күнге қақтағандай ұсақ әжімді жүзіне нұр шуағы төгілді. Үзеңгіге аяқ тірей көтерілген ол: – Жақсы жүріп келесіздер! Қызметтеріңіз үшін рахмет, жолдастар! Батальон саңқ-саңқ ете түскенде үріккен ат бір жағына қарай жалт бұрылды. Панфилов еріксізден тізгінге жармасып, бас шайқады да, күліп жіберді. Осы кезде мен де әлгі сөздерді жауынгерлермен қоса дауыстадым. Бұл менің генералға ғана қайтарған жауабым емес-тін. Егер әлдекім естіртіп немесе іштей: « Неліктен осынша қаталсың? » деп сұрай қалса, мен кез келген жауынгерге, әрбір командирге, өзімнің жеке арыма дәл осылайша мақтанышпен: « Совет Одағына қызмет етемін! » деп жауап қайтарар едім.
Біз уақытында оралдық. Мен айналама төртбұрыштанып тізілген роталарды көзбен шоламын. Қуаңқы тартып, өңдері қарайып, артық салмақтан арылған қызыләскерлер пилоткаларына тер сіңіп, ауыр бәтеңкелері шаң қауып, винтовкаларын төмен түсірген күйде тұр. Әбден қажыған: аяқтары да ду-ду ететіні анық. Бұлардың қазіргі тілектері біреу ғана – жата кету, бірақ бәрі де зор төзіммен команда күтеді; бұрынғыдай, шалдарға ұқсап мылтыққа сүйене кету жоқ, командирмен көзі түйіссе, кеуделерін кере ұстайды. Бұлар анау алғашқыда қалпақпен, пиджак немесе мәйкешең келіп тізіле қалғандар емес; жаңадан сарбазша киініп, жол жабдығын олақ асынып, таң бозында бірінші үлкен жорыққа шыққан оралымсыз топ та емес, – енді әскери сынақты тұңғыш рет абыроймен өткерген нағыз солдаттар еді. Бірақ... бұның бәрін аттап өтейік. Ақыр аяғында қолымызға винтовка алғызып, солдат « кәсібін » оқып-үйреніп, сарбаздың командир алдында тік тұрып, оған қарсы шықпай, мүлтіксіз бағынуының нәтижесін паш ететін сындарлы сәт те жетті. Бізге « шайқас » деп аталатын алапат та келді. Мәскеу түбіне тақалып, Волоколам іргесінде бекініс құрдық.
Бұл шепке қазанның он үші күні қарсыласымыз – шалғай батыста біздің майданды бұзып өтіп, немістер өздері « найзағай отындай » соңғы ұрысымыз деп ойлап, Москваға ышқына ұмтылған моторлы техникасы сақадай-сай, әбжіл де басбұзар армия тақалды. Дәл сол күні, барлаушылар немістер іргеге жетті деп баяндайтын он үшінде, батальонға, өзіңіз білетіндей, генерал Панфилов келген. Екі стакан қою шай ішіп алғаннан кейін Панфилов сағатына қарады да: – Рахмет, жолдас Момышұлы. Қандым. Енді шепке барайық, – деді. Шықтық. Сонадай жерде, орман шетінде генералды маши­на күтіп тұрды. Артқы дөңгелектерін шынжырмен шандып тастаған; болат тізбектерінің арасына тығыздалып, қарақошқыл қар кептеліп қалыпты. Айнала төңіректің бәрі аппақ қар. Шанамен ғана жүретін күндер жетіпті. Аздаған шыңылтыр аяз бар. Бұлт торлаған аспанда күннің қай тұста екенін аңғартатын оймақтай саңылау да қалмапты; көкжиектен сарғыш рең қылауытады. Бес минутта екінші ротаға жеттік.
Траншеяларға жеп-жеңіл секіріп түскен Панфилов төсемелердің астына бас сұғып байқап, ойықтан алыс кеңістікке көз тігіп, ату секторларын тексерді; атуға ыңғайлы ма деп винтовкаларды кезеніп көрді; жауынгерлерге: « Тамақтарың тоқ па? », « Темекілерің жеткілікті ме? » деген әдеттегі сұрақтарын қойды. Жауап берушілер оған біртүрлі еміне қарайды. Окоптар арасында барлаушылар әкелген « алдымызда неміс бар » деген хабар желдей есті. Панфилов әңгіме айтты, әзілдеді, бірақ жауынгерлердің көздерінде әлдебір үміт оты ұшқындайды: генералдың аузынан, әне-міне, жау күшінен сескенбейтіндей, шайқаста демеу боларлықтай айрықша құдіретті сөз шығып қала ма деп елегзиді. Бірнеше окопты аралаған Панфилов әлі суы қата қоймай, қарауытып жатқан Руза өзенін жағалап үн-түнсіз келе жатты. Ойға батқан сәтіндегі әдетінше жерге шұқшияды. Генералға қарай, ұқыпты қидырған ақшулан самай шашын жапқан бас киімін жүре түзетіп, рота командирі Севрюков жүгіре жетті. Оның соңын ала үш-төрт қадам ара-қашықтық ұстап, бірнеше қызыләскер шұбырып жүр. Панфилов рапортты тыңдап болған соң: – Мына нөкерлеріңіз кімдер? Сіздің окоптарыңыз да, жолдас Севрюков, тәуір жасақталған. Бұрынғы бас бухгалтердің егде тартқан жүзі насаттанғаннан нарттай қызарып кетті. Ал хабаршыларым тура жанымда.
Бұлар нағыз желаяқ, жолдас генерал. Бұйырсаңыз болды, жолдас генерал, жиырма минутте рота осы жерде тұрады. Панфилов сағатын алып қарап, бір сәт ойланды. Дәл осында ма? Панфилов кілт бұрылып, Рузаның арғы жағасын нұсқады. Севрюков генералдың сұқ саусағына қарап, одан саусақтан басталатын желі қайда тірелуі мүмкін деген тұсқа көз жүгіртті. Іңір түсе қоймаған мезгіл еді, қолдың арғы жағадағы орманды нұсқап тұрғаны анық көрінді. Дегенмен, Севрюков тағы сұрады: – Ана жағаға ма? Севрюков қарауытқан суға қарап, одан жағадағы дөң тасасынан бір жарым шақырым жерде көрінбей тұрған көпір жаққа көз тігіп, қалтасынан қол орамалын алып, қолапайсыздау сіңбірінді де, қайтадан су бетіне тесілді. Панфилов үндемей, жауап күтіп тұр. Оның орта тұсы белуардан асады. Жұртты шылқылдаған су қыламын ғой, жолдас генерал. Жаз емес қой... Одан да ретін тауып құрғақ күйімізде соғысайық та. Сонымен, жолдас Севрю­ков, неше минутте жинай аласыз? Панфилов маған қарай бұрылды. Өмірде бірінші рет Панфилов маған « нашар » деді. Мұндай жағдай бұрын болмаған еді, бұл ахуал кейін Москва түбіндегі шайқастар кезінде де кездескен емес.
Салдар мен қайықтар қайда? Сіздер жер астына тығылып, ойдағыдай-ақ бекініп алыпсыздар. Енді немістің қай кезде соғатынын күтіп отырсыздар. Бұларыңыз, енді, жарамайды. Ал егер қарсы соққы беру тиімді болып шықса қайтесіздер? Өздеріңізге бірінші болып ұрып жіберудің сәті туындап қалса не істемексіздер? Мұндайға даярсыздар ма? Дұшпан қазір әбден басынып, есірініп алған, осыны ұтқыр пайдалану керек. Сіздерде бұл ойластырылмаған, жолдас Момышұлы. Ол бұл жолы әдеттегі жұмсақтығы былай қалып, шымбайға батырып, қатты айтты. Оның сөгісін бетімнен отым шыға, тік тұрып тыңдадым. Оныңыз жарамады! Осы төңіректе ойланып көріңіз. Ал шепті бір қапталдан қайтадан құруға қанша уақыт жібересіз? Шепті қай қанаттан құрамыз, жолдас генерал? Панфилов батальонның басқару пункті жасырынған орман шетін нұсқады; біз мұнда сол жерден әлгінде ғана ақ қардың бетін айғыздап машинамен келген едік, ізіміз қазіргі елең-алаңда көрінбей де қалыпты. Міндетіңіз – батальонды бір бүйірден қорғау. Севрюков ойланды да: – Он бес-жиырма минутте үлгеремін, жолдас генерал, – деді. Панфилов шұғыл серпілген: – Ойдан шығарып тұрған жоқсыз ба? Кәне-кәне... Кірісіңіз, жолдас Севрюков.
Севрюков қолын шекесіне апарып, кілт бұрылды да, асықпай, байланысшыларына қарай беттеді. Ол төңіректі жарты минуттей үнсіз шолды. Мен оған: « Неге ібілжіп тұрсың? Шираңқырасайшы! Бол, бол! » деп ымдаймын. Кенет құлағыма қырылдаңқыраған сыбыр естілді: – Жарады, ойланып тұр! Панфилов осыны айтып, күлімсіреді. Жүзі жадырады. Енді Севрюковтың әрекетіне қызыға қарап тұр. Ал Севрюков бұл кезде байланысшыларына бағдар көрсетуге кірісіпті. Біз оның: – Пулемет взводы артқы жақтан қорғайды, одан кейін ең соңынан шегінеді... Муратов, жүгір! Панфилов еріксізден бас изейді. Қазір оған қырық жастағы лейтенанттың, Алматы темекі фабрикасының бұрынғы бас бухгалтерінің ұнағаны анық еді. Ал денесі тығыншықтай, аласа бойлы татар жігіті Муратов бұл кезде өзен жағасымен етігінің табанымен қар лақтырып, құстай ұшып бара жатты. Орманға қарай соғысқа дейін педагогикалық техникум студенті болған ұзын бойлы Белвицкий жүгіре жөнелген. Бір кезде ол генерал межелеген шеп тұсына барып серейіп тұра қалды. Менің басымда: « Қателесті-ау! Оқ атылып жатқан кезде бұлай тұра алмайсың ғой! » деген ой жылт етті.
Севрю­ков та оған жаналаса қол сермеп, тезірек бұқ деп белгі береді. Белвицкий түсінер емес. Тек Севрюков өзі бүгіліп отыра қалғанда ғана барып санасына жетті. Ақырында қоюланған ымырт құшағынан жүгіре шыққан алғашқы тізбек көрінді-ау. Мен пулемет салмағымен бүкшие емпелеңдеген Қалимолдинның алып тұлғасын таныдым; ол соның өзінде өңкиіп, басқалардан биік көрінеді. Пулемет взводы жата қалды. Көлденең ұстаған винтовкалары алакөбең сәтте мына жерден әшейін таяқша сияқтанған атқыштар солардың тұсынан орманға қарай заулап өтті. Міне, олар да қарға күмп-күмп құлады – аппақ алаңқайда жаңа қорғаныс шебінің үзік-үзік қара таңбалары пайда болды. Панфиловтың қолына ұстап, анда-санда қарап қойып тұрған сағатының тілі менің ішімде сыртылдап тұрғандай сезінемін. Әрбір соққысы: « Жақсы, жақсы, жақсы! » дейтіндей. Сіз мені түсінетін шығарсыз? Бұл менің батальоным ғой, барлық білгенімді сарп етіп осыған салған өз туындым; устав бойынша « бұл – менмін » дейтін бөлімім. Кенеттен тағы да ойладым: « Жазық алаңда гүрсілдеп снаряд пен мина жарылып, оқ зулаған атыс кезінде дәл осылай маневр жасай аламыз ба?
Сол кезде әлдебіреу: « Қоршауда қалдық! » деп ойбай салып, орманға қарай қаша жөнелсе не болады? Оның соңынан басқалары дүрліге ілессе ше? Жоқ, жоқ! Ондай адамды командирлер табан астында жоқ қылады, жауынгерлердің өзі-ақ атып тастайды! Ал сағат, әлде жүрегім бе екен: « Сенімдісің бе осыған? Сенімдісің бе осыған? » деп дүк-дүк етеді. Тісім шықырлап: « Сенімдімін, сенімдімін, сенімдімін! » деп жауап қаттым. Жанымыздан жүгіріп өткен жауынгерлер сонадай жерге жата кетіп, бірден қол күректерін іске қосып, алдыларынан қар төбешігін үйіп үлгерді. Севрюковтің желаяқтары да оралған. Бұл кезде күлгін түске малынған дала төсінде Қалимолдинның зор тұлғасы тағы көрінді; ауыр пулеметін жалпақ иығына тастай салыпты. Қайта түзілген ротаны аяқ тұсынан қорғаған пу­лемет взводы кейін шегініп келіп, қатардан орын алды. Енді артта қалып қойған біреу қалбалақтап жүгіре жеткен. Оны Севрю­ков көзбен бағып тұр. Оның да қарға етпеттей құлауынан кейін Севрюков Панфиловқа тақалды: – Жолдас генерал! Сіздің бұйрығыңызға сәйкес рота қапталдан қайта құрылды. Сіз нұсқаған қорғаныс шебі алынды. Панфилов көзін сығырайтып, сағатына қарайды. Өте жақсы, жолдас Севрюков!
Өте жақсы, жолдас Момышұлы! Енді жауынгерлерге рахмет айтпайынша кетпеймін. Мынадай сарбаздармен немісті соға алмасақ, онда түкке жарамағанымыз ғой! Бұдан артық бізге қандай әскер қажет? Кәне, ротаны шақырыңыз, жолдас Севрюков. Жаушылар және жөнеді, көп ұзамай-ақ взвод-взодымен сап түзеген рота жүгіре басып, генералдың айналасына тізілді. Севрю­ков сапты түзеп, « смирно! » деп команда берді де, генералға мәлімдеді. Қоюланған қараңғыда жұрттың жүзі көрінбегенімен, саптың кескіні айқын байқалып тұр еді. Панфилов ел алдында сөйлеуді ұната қоймайтын, ол әдетте жауынгерлерді маңайына жиып алып пікірлесуді қалайтын, алайда ол бұл жолы ротаға сөз арнады, – рас, өте қысқа, небәрі екі-үш минуттік лебізін білдірді. Қуанышын жасыра алмаған ол, жауынгерлерді бірден мақтады. Қараңғыда жүзі көрінбегенімен, дауысы арқылы оның алабұртып, күлімдеп тұрғанын аңғаруға болар еді. Сәл бөгеліп, ол құдды өз-өзінен сұрағандай: – Жауынгер дегеніміз кім? Жауынгер елдің бәріне бағынышты, әрбір командирдің алдында тік тұрады, бұйрықты орындайды. Бұрын оны төменгі дәрежедегі адам деп атайтын еді. Бірақ жауынгерсіз бұйрықтың қаншалықты құны бар? Бұл – әшейін ой, ақылдың ойыны, арман.
Ең үздік, ең дана бұйрықтың өзі жауынгер лайықты даярланбаған болса, құр қиял, нәтижесіз ниет түрінде қалады. Армияның соғысқа дайындығы, жолдастар, бұл – ең алдымен солдаттың жауынгерлік әзірлігі. Жауынгер соғыста – шешуші күш. Сарбаздардың Панфиловтың сөзін соншама ықыласпен тыңдағанын сезіп тұрмын. Үздік әскери дайындықтарыңыз үшін рахмет, жолдастар! Қызметтеріңіз үшін рахмет! Кең дала жаңғырығып кетті: – Совет Одағына қызмет етеміз! Бұдан соң тағы да тыныштық орнаған. Жым-жырт сәтте мұны бәрі де естіді. Және дауыс арқылы Панфиловтың шаттығын аңғаруға болатын-ды. Ал жауынгерлер ше? Олар қуанды ма? Кейде жадыраған көңіл-күйі тас қараңғыда, өлі тыныштық сәтінде де айқын аңдалып тұратын кездер кездеседі, алайда менің сәтсіздігім, жанымды қинаған азабым – кеше сөгіс алғаннан кейін жауынгерлермен арадағы ғажайып тұтастықты сезіне алмауымда-тын, бұрын өзіме талай мәрте бақыт, марапат болып оралып тұратын бұл сезім жөнінде сізге айтқанмын. Маған жұрттың жүзі көрінбеді. Мүмкін олар жымиып тұрған шығар, бәлкім, әлі де болса торығып, ұрыста жәрдемге келетін айрықша сөздің айтылып кеткенін ұғынбастан, әлі де болса генералдың аузынан шығатын қасиетті бір уәждің шығуын күтіп, түнеріп тұр ма екен.
Ротаның тынысын ести алмадым, олардың түрін көріп тұрған жоқпын. Бұл да әлдебір үлкен қателік үшін сонау сөгіспен қатар жіберілген жаза емес пе. Сонда қай жерден жаңылыстық? Мен генералдың кешегі ауыр сөздерін санадан өткіздім. Ой! Иә, мен аса тиянақтамаған, жете пысықтамаған бір түйткіл бар сияқты. Миналанған алаңдар мен өткел жабдықтары жағынан ғана емес, жауынгерлердің жан-жүрегіне үңілу тұрғысынан да. Бірақ нақты не ол? Ех, жеңіс, шайқастағы жеңіс – міне, сол екен ғой бізге керегі! Мен генералды машинаға дейін шығарып салдым. Ылғи, бүкшиіп, шұңқырда отыра берудің қажеті жоқ, ұрыс алдында немісті көзбе-көз көрсін. Ол қоштасарда қолымды ұстап тұрып, сөзін жалғастырды: – Батальонға тағы не жетіспейтінін білесіз бе, жолдас Момышұлы? Немістерді бір рет жақсылап соғып алу керек! Мен селт еттім. Бұл менің де көкейімді тескен тілек еді. Болат дегеннің не екенін білесіз бе? Тас тілетін құрыш, ондай өткір болаттың жүзін дүниеде еш нәрсе жасыта алмайды! Ұқтыңыз ба мені? Осы сөздің аузымнан қалай шығып кеткенін өзім де аңдамай қалыппын.
Біз, қазақтардың әулеттегі үлкенге, әкеге қайрылатынындай, Бозжанов мені осылай атайтын еді, мен де Панфиловты солай атадым. Ол қолымды қатты қысты. Ыңғайға келсе – соғыңыз! Күш салмағын екшеп алыңыз да, ұрыңыз! Осыны ой елегінен өткізіңіз, жолдас Момышұлы. Мені алакөбеңде анығырақ көргісі келіп, жақындай түсті де, қайтадан сұрады: – Ұқтыңыз ба мені? Панфилов менің қолымды қазақша – қос қолдап ұстады. Бұл көл-көсір мейірім белгісі еді. Есігі сарт етіп жабылды. Шамдарының жартылай жарығын қосқан машина қар басқан дала жонын қақ тіліп, жөнеп берді. Мен генералдың соңынан көз алмай қарап, ұзақ тұрдым. Оны Рахимов өзіне тән бейімділігімен қағаз бетіне түсірді. Таң сәріде әр атқыштар ротасынан алынған үш бөлімше түрлі жолдармен барлауға аттанды. Одан соң кесте бойынша әрбір екі сағат сайын бөлімшелер бірінен кейін бірі өзеннің арғы жағасына, немістер тақалып келе жатқан ішкеріге қарай жөнелді. Жауынгерлердің алдына қойылған міндет: байқау. Әзірге сол ғана. Ақырын ғана аңдап, одан соң тірідей немісті көріп, қайта оралу.
Мен сарбаздарымның бізге қарсы шапқандар қабыршағы тастай құйрықты дию да, су перісі де, аузынан жалынан атқан айдаһар да емес, кәдімгі пенде баласы екеніне көз жеткізсе деп ойлап едім. Азғындаған, қарақшылық пиғылдағы адамдар, бірақ өзіміз секілді ет пен сүйектен жаратылғандықтан, найза мен оқ өтеді – өлтіруге әбден болады. Жауынгерлер жымып басып, орман жағалап, деревняларға жылжып жетіп, колхозшыларға дыбыс беріп, немістердің қайда екенін, олардың саны қанша екенін білді. Сөйтіп, сұрастырып байқап, жаудың сұрқын көру үшін жасырынып, жақын барды. Әрине, мұндайдың алғашқыда қорқыныштылау болатыны рас, дегенмен сарбаздар тақалды. Алға ұмтылды! Бұта-бұтаның, тоқыма шарбақтың, шұңқыр мен орылған аңыз табаны, бақша арасымен бұғып барып, бізді жоймаққа келген дұшпанның кескінін бақылап көрді. Осылайша бөлімшеден кейін бөлімше біртіндеп оралған. Қызыләскерлер немістердің село аралап жүргендерін, жуынғандарын, тамақ ішкендерін, тауық атқандарын, күліп, өз тілдерінде әлдене деп даңғырлап сөйлескендерін қосарласа баяндайды. Рахимов бөлімше командирлерінен дұшпанның саны мен қаруының жайын, олардың қай жаққа бет алып бара жатқандарын сұрап біліп, бәрін мұқият жазып алып отыр.
Мен де сол мәліметтерге құлақ түріп, барлаушылардың жүздеріне үңіліп, батальонның « жүрек қағысын » аңдауға тырысамын. Көпшілігі көңілді қайтты, бірақ кейбіреуінің көзі әлі мұңлы, бұл – үрейден арыла қоймағандықтың белгісі-тін. Курбатов бастаған бөлімше айрықша шат. Шалт түрде қолын шекесіне апарып, өкшесін сақ еткізген Курбатов маған қара көздері күлімдей қарап: – Баяндауға рұқсат етіңіз, жолдас комбат. Сіздің бұйрығыңыз орындалған жоқ, – деді. Екі рет оқ аттым... Жауынгер Гаркуша да сөйтті. Ал анау оны етікпен беттен тепті. Жүрегім шыдамай, жата қалдым да, шүріппені басып-басып жібердім. Жауынгер Гаркуша да сөйтті. Олар бізге солай соқтықты... Сонау алғашқы жорықта гранат сөмкесімен әбігерге түсетін сарбаз Гаркуша арасында сөз қосып қалады: – Ал менің тағы бір себебім болды, жолдас комбат. Гаркуша жолдастарына қарады да, көзін қысты: – Біз сияқтылар қолмен сипап көрмесе, көзбен көргенге сене қоймайды ғой. Сипап көрдің бе? Оқ өте ме оларға? Мен басқаша сипалауды қалар едім. Сөйтті де Гаркуша қағазға жазуға келмейтін бір тұздық сөзді сықпыртып жіберді. Жанымыздағылар ду күлді. Мен айтылған әңгімені қызыға тыңдап тұрмын.
Бір кезде менің қасыма пулеметшілер келді: байсалды Блоха, Қалимолдин, Мурин. Мен рұқсат еттім. Блоха шынтағымен Қалимолдинді түртіп қалды. Мурин оны арқасынан нұқиды. Беті жылтыраған еңсегей бойлы қараторы қазақ именіңкіреп: – Жолдас комбат... – дейді. Елдің бәрі көріпті, біз көре алмадық. Жауынгер Гаркуша атыпты, біз атпадық. Пулемет осында болуы керек. Түнде барсақ та байқаймыз ғой. Бірдеңеге өрт қойсақ, немістер ытқып шықпай ма. Одан соң, жолдас комбат, тым құрыса бір-бір оқсауыттан оқ атуға рұқсат етіңізші. Иә, бүгін батальонға әлдебір өзгеріс ене бастағаны анық байқалды. Мурин қызық адам еді. Оның батальон божыраған шақта бірінші болып жүнжігенін, ал елдің бәрі рухтанған сәтте ең алдымен шиыршық атып шыға келетінін әлденеше мәрте аңғарыппын. Батальонның бедер салатын жауынгерлік тісі әрдайым осы адамның бойында қайралып жататындай-тын – біресе кетіледі, біресе жетіледі. Білетінмін: бұл тіс әзірге дүниедегі сонау ешкім жасыта алмайтын болаттың жүзі емес-ті. Болат жөнінде, өзіңіз білетіндей, маған Панфилов айтқан еді.
Оның бізге берген нұсқауының мәніне терең үңіліп, жауынгерлерге де соншалықты зерделей қарап, барлаушылардың хабарламасы мен әрбір сөз ырғағына жіті құлақ түре келе менің көкейім- – Жақсы, Қалимолдин. Уайымдама; ертең сендерге де жұмыс табылады, – дедім. Бізбен тартысып көріңдер 1 Ол ой мынау еді. Алдымызда, сонау, қазанның он үші күні штаб бастығы Рахи­мов атты взводпен барып немістер жүргенін анықтаған жиырма километрдей жерде Середа деген үлкен село бар. Сол қоныстан Волоколамск, Калинин және Можайск бағытына бірнеше жол тармақталады. Біз барлаудан қайтқан жауынгерлер мен командирлердің хабарламаларын салыстыра келе, немістерден қашқан тұрғындардан сұрастыра жүріп, Середада жаудың өзіндік тасымал пункті тұрғанын білдік. Онда азық-түлік, оқ-дәрі және жанармай қоймалары орналастырылыпты, олай-бұлай өтіп бара жатқан неміс бөлімдері сол жерде түнеп, одан солтүстікке қарай – Калининге және оңтүстікке – екі бүйірден біздің қорғаныс шебімізді орап, Можайскіге апаратын жолға шығатын көрінеді. Ой келді: немістердің шабуылын күтіп отырғанша сол пунктті өзіміз соқсақ қайтеді? Середаны түнделетіп барып бас салмаймыз ба? Алайда Панфилов: « Күш салмағын екшеп алып барып ұрыңыз! » деп еді. Мен Рахимов бастаған бір топ адамды барлауға аттандырдым.
Отыз екі жастағы қазақ Рахимов спортшы, әрі саяхатшылыққа әуес жігіт еді. Оның Қазақ елінде альпинист ретінде біршама танымал екенін бұрын бір айттым-ау деймін. Ол өте жүрдек еді, сонымен бірге асықпай да аяңдай білетін. Мейлінше салмақтылығымен, сондай-ақ тапсырманы орындаудағы керемет тиянақтылығымен ерекшеленетін оның соғыста таптырмайтын тағы бір қасиеті – жер болжағыштығы еді. Тіпті тастай қараңғы түнде жыртқыш аңдай қырағы деп таңырқайтынбыз. Рахимовтың оралуын тықырши күттім. Қазанның он төрті күні кешкісін кеткеннен одан түні бойы және таңертең де еш хабар болмады. Ақыры түске қарай келді-ау. Иә, бәрі рас екен: Середада тасымал пункті бар екен. Күзеті нашар. Тәрізі, немістер өздеріне ешкімнің батылы жетіп соқтыға алмайтынына бек сенімді секілді. Мен дәл сол күні-ақ шабуыл жасауға шешім қабылдадым. Кешке қарай әрбір бөлімшеден бір, екі сарбаздан алып, жүз адамдық отряд құрдық. Ең үздік, ең батыл, ең төзімді, ең адал де­ген жігіттер таңдалып алынды. Шабуылға қатысу – жауынгерге бұйырған бақыт деп есептелді.
Қойылған міндет: шырттай қараңғы түнде Середаға үш тұстан тарпа бас салып, немістерді шаншып атып өлтіру, қоймаларды өртеу, тұтқындарды қолға түсіру, егер уақыт жетсе, Середаға апаратын және Середадан шығатын жолдарды миналау. Селоны ұстап тұрудың қажеті жоқ, таң ата батальонға қайтып оралу. Полк командирі мақұлдады, бірақ өзіме отрядпен бірге баруға рұқсат бермеді. Отряд командирлігіне Рахимовты, саяси жетекшілікке Бозжановты тағайындадым. Кешке қарай, ымырт қараңғысында жүз жауынгер орман шетіндегі штаб блиндажының қасында сапқа тұрды. Ұзынды-қысқалы малақайлылардың арасынан Қалимолдинның бойы сорая көрінеді, оның қатарындағы төртбақ денелі Блоханы таныдым. Мен уәдемде тұрдым: қаруларын екі аяқ арбаға артқан пулеметшілер де түнгі жорыққа аттанатын болды. Мен бұл жолы да ешкімнің бет-жүзін көре алмадым, бірақ қараңғыда денемнен ток жүгіріп өткендей болады. Жүйкем тітіркеніп, сарбаздардың да дәл менше тынышы кетіп, қатты қобалжып тұрғанын сезіп тұрмын. Бұл қалтырау үрейден емес, құмарлық билеуден еді, бұл – шайқас алдындағы ширығу-тын. Қазақтың ежелгі сөз мәтелі есіме түседі. Өз сөзімді содан бастадым: – « Қанды басың бері тарт! » дегендей, жау сен оның қанының дәмін татқаныңша ғана қорқынышты.
Аттаныңдар, жолдастар, немістің неден жаратылғанын байқап көріңдер. Ол сендердің оқтарыңнан қанға боялар ма екен? Найзаңды қадағаныңда жан дауысы шығар ма екен? Дем жетпей омақаса құлағанда аузымен жер қабар ма екен? Қапсын, көмейіне топырақ құйыңдар! Генерал Панфилов сендерді « қырандарым » деп еді. Жөнеліңдер, қырандар! Рахимов сарбаздарды бастап жолға шықты. Қараңғылық құшағына сіңіп бара жатқан лектің соңынан қарап тұрмын. Қасыма Заев келді. Сол кеште біз екеуміз жорыққа аттанғандарға қызғана қарағандай едік. Он бесінен он алтысына қараған түн басталды – біздің алғашқы шайқасымыздың түні. Блиндажда да байыздап отыруым мүмкін болмады. Орманға қарай шығып, жолмен де, жолсызбен де ерсілі-қарсылы адымдап, жауынгерлер аттанған батыс жаққа қарағыштаймын, сол жиырма шақырым жерден мылтық даусы немесе айғай естіліп қалатындай елегзимін. Күндіз оңтүстіктен гүрс-гүрс атылған зеңбірек үні жетіп еді. Біз сол күні немістердің танк колонналары дивизияның сол жақ қанатын орай, Москваға қарай өршелене ұмтылғанын, сол « Булычево » совхозының іргесінде ( бұл атауды жазып қойыңыз: күндердің күнінде осы елдімекеннің аты біздің дивизияның болашақ клуб-сарайындағы мраморда алтын әріптермен жарқырап тұратын болады ) панфиловшылардың шайқасқа кіріскенін әзірге біле қоймайтын едік.
Түнде ол жақ та тынши қалды. Қар бетінде қарауытқан штаб блиндажының қасат жолы жиегінде сақшы тұр. Ол да елеңдеп, мен қараған жаққа қарайды. Бүкіл батальон жүз қыранның шайқасқа кеткенін білетін. Бүкіл батальон немістермен алғашқы ұрыс қалай аяқталар екен деп тықыршиды. Арагідік сағатымды алып қараймын. Оның жылтыраған тілі: үш, үш жарым, төртті көрсетті... Айнала көзге түрткісіз қараңғы; елеңдеген құлаққа өлі тыныштықтан өзге ештеңе естілмейді. Кенет көк жүзінде әлдене жылт ете түсті. Жоқ, елес екен... Одан соң білінер-білінбес әлсіз жолақ тағы пайда болды. Бұл не? Таң атып келе ме? Бірақ о жақтан күн көтерілуші ме еді? Жай көрініс болар... Аспан қайта түнерді. Шұғыла жыпық етіп, тағы сөнді. Және шықты... Енді ол көз алдынан кетпей бір ұлғайып, бір тарылып, жылтылдауға көшкен... Өзі қызғылт түске боялғандай... Дуаланған кісіше аңыра қараймын. Әлдекім алапат демімен үрлеп тұрғандай, түнгі аспанды бүлкілдеген нұрлы шапақ кеуледі. Сақшы шаттанып: – Біздің жігіттер өртеп жатыр оларды! Қырып жатыр! Мен оған жауап қайтарғым келіп еді, шамам келмеді.
Қуаныштан демім бітіп, жүрегімді лүпілдеткен сонау шұғыла қанмен бірге тұла бойыма жайылғандай. Сол сәтте алғаш рет жауды жайратудың ғаламат қуанышын сезіндім. Алда жан-жағы кілеммен қаптаулы кең шанаға жеккен үш ат жүйткіп келеді. Бұл аттарды полкте көрген емеспін, мұны Середада немістерден тартып алған болып тұр. Шананың артына жуан арқанмен пулеметі бар кебежелі екі мотоцикл тіркеліпті. Бұлар да олжа дүниелер еді. Мотоцикл ершіктері мен жүк салғыш орындарға, тіркеулі кебежеге менің қыләскерлерім жайғасып алыпты. Бастағы үш аттың соңынан өзгелері де шауып келеді. Жаяу кеткен жауынгерлер енді көлікпен ызғытып жүр. Алыстағы да, жақындағы окоптардан сарбаздар ытқып шығып жатыр. Жолдастарын қуана қарсы алған олар өзге де олжамен оралған отрядтың қолына түскен тұтқын немістің тұрпатына аңтарыла, таңырқай қарасады. Көк-жасыл мундир, көк-жасыл пилотка киген ол жұтқыншағы бұлтиған сіңірлі мойнын ақырын ғана бұрып, көзінің астынан сүзіле қарап отыр. Бозжанов тұтқынға орныңнан тұр деп ымдады. Фамилияң кім? Тұтқын бірдеңе деп міңгірледі. Неміс екі қолын дереу төмен түсіріп, қазақтың алдында сымдай тартыла қалды да, аты-жөнін анықтап айтты. Жұрттың бәрі тірідей, сөйлейтін неміске бажайлай қарайды – Ни... кавалер... Бозжанов ішек-сілесі қата күлді.
Оның жайсаң, дөңгелек жүзі одан сайын жалпая түсіп, жайылып, кішкене көздері жұмылып кетті. Өзгелер де саяси жетекшіге қосыла күліп жатыр: « Кава­лер! Кавалершілін жаманның! » Ал неміс бағжаң-бағжаң етеді. Әлдекім дауыс көтерді: – Ақырын!.. Политрук не айтар екен, тыңдасаңдаршы! Бозжанов қолын көтерді. Жұрт тына қалды. Одан соң, тәрізі, өзі де сол сәтте аузымнан шығады деп күтпеген болу керек, кейін батальонда мәтелге айналып кеткен бір сөз айтты: – Майданда күлкіден мәнді дүние жоқ. Бозжанов асықпай, мейлінше анық сөйлеуге тырысып, неміс командованиесінің жоспары жайында сұрауға кіріскен. Тұтқын бірден түсіне қоймады. Ақыр аяғында сауалдың түп мағынасын ұққан ол орыс атауларын қиқалақтатып: – Завтракать – Вольоколямск, ужинать – Москау, – деді. Ол мұны екі қолын жанына салып, байыппен айтты, соған қарағанда, өзі тұтқында тұрса да ойларының іске асатынына шексіз сенімді секілді: « Завтракать – Вольоколямск, ужинать – Москау ». Жұрт тағы да ду күлді. Осынау шат-шадыман күлкі сәтінде жауынгерлердің жан әлемі қорқыныштан арыла түскенін айқын сезіндім. Тұтқын мойны қалталақтап, айналаға алая қарайды.
Ол мына орыстарға не болды деп түсінбей дал. Тегі, сол шақта неге мәз болып тұрғанымызды біздің өзіміз де ұқпаған шығармыз. Осылайша алғашқы шайқаста жеңіске жеттік. Өстіп біздің шепте Үрей генералына соққы берілді. Рахимов пен Бозжанов шабуылдың бүге-шігесін баяндауға кірісті. Әрине, ұрыс кезінде ойлаған әрекеттің бәрі сәтті іске аса қоймағанын түсіне жатарсыз. Күтпеген жерден жаудың күзетіне кезігіп қалған топтардың бірі село толықтай қоршауға алынбай жатып шайқасты бастап жіберіпті. Жауынгерлер үйлерге басып кіріп, немістерді шаншып, атып, жайпауға кіріседі, бірақ көпшілігі біздің әскер бөгеп үлгермеген жолдар арқылы қашып құтылыпты. Сәлден соң ес жиған олар біз болжаған сәттен бұрын қорғанысқа көшіп үлгерген. Отряд екі жүздей гитрлершінің көзін жойып, жолдарды миналаған, көптеген автомашина мен бірнеше қамбаны өртеген, оның ішінде жанармай қоймасы да бар; немістер тек село шетіндегі жекелеген нысандарын сақтап қалыпты. Әйтеуір, діттеген мақсатты орындадық: сарбаздар өздерінен жанұшыра қашқан немістерді көрген, олардың өліп бара жатып шыңғырғанын естіген, сөйтіп, жауға найза мен оқ өтетініне көз жеткізген. Рахимов пен Бозжановты ертіп шепті араладым. Шабуылға қатысқан сарбаздар өз бөлімшелері мен взводтарына тарап кеткен.
Менің бұйрығым бойынша оқу-жаттығу сабақтары мен өзге жұмыстар екі сағатқа тоқтатылған-ды. Қайда барсаң да, немістерді жусатқан ерлерді қоршаған топтарды көресің. Ана тұстан да, мына тұстан да сақ-сақ күлкі естіледі. Бір мың тоғыз жүз қырық бірінші жылдың он алтыншы қазаны біздің батальонда күлкі күні болды. Кейіннен Бозжановтың: « Майданда күлкіден мәнді дүние жоқ » деген сөзін жиі еске алдым. Майдан даласында алдыңғы шепке күлкі келетін болса, ол жерден қорқыныш безіп кетеді. Мені: « Встать! Смирно! » деген командамен қарсы алады. Саңқылдап шыққан осы бір үн арқылы-ақ солдаттың көңіл-күйін танисың. Сол күні бұл дауыс айрықша шаттана естілді! Бел ортасында Гаркуша отырған топқа тақалып, әлдебір сарбаздың сырт жағына бірдеңе жасыра қойғанын байқап қалдым. Менің көзқарасымды аңдаған Гаркуша: – Әкел бері! Сарбаз оған неміс құтысын ұсынды. Татып көріңіз, жолдас комбат. Ол құтыны созды. Мен де бір жұттым. Бірақ қайдан, жеткізе алмас едім! Онда бұрылуға мұрша бола ма. Гаркуша әңгімесі бітпей, сөйлеп тұр, сөйлеп тұр. Біз окоптарды жағалап, әрі қарай кеттік.
Жолда Мурин кездесті, пулеметшілер тобы құрамында шабуылға ол да қатысқан. Өзі әлдеқайда асығып бара жатқан сияқты, бірақ бізді көре салып жинақтала қалды да, анадайдағы ондаған метр жерден аршындай адымдап берді. Бұл алдыңғы шеп еді; мұнда немістермен арамызды бөліп тұрған « бейтарап » деп аталатын майдандық алаптан өзге ештеңе жоқ, ал Мурин комбаттың қасынан айрықша салтанатпен өтуге тырысады. Кенет Мурин маған қарап күлімдеді. Мен де жымидым. Сол ғана. Біз кідірген де жоқпыз, өзара тіл де қатыспадық, бірақ кеудені кешегі түндегідей ерекше қуаныш кернейді. Оған деген ықыласым зор еді, оның да мені бек құрметтейтінін аңдаймын. Бұл командирдің өзін батальонмен біте қайнасқандай сезінетін тағы бір керемет бақытты сәті-тін. Мен бүгін батальонда жаужүректік мінез пайда болғанын бүкіл жан-жүрегіммен түйсіндім. Айнала-төңіректің бәрі бұрынғыдай сияқты. Суы қата қоймай, қарауытып жатқан өзеннің арғы бетінен ағараңдаған дала көрінеді. Қырбық қардың әр тұсынан айдалған жер топанының көрінер-көрінбес шеті қылтияды. Орманның үшкіл басы қараңдайды.
Мен күндердің күнінде тарсылдап-гүрсілдеп дүниенің астан-кестені шығып, аппақ қардың бетін қап-қара ізімен айғыздап танкілердің ышқына ұмтылып, орман арасынан бізді қырып-жою үшін бір жығылып-бір тұрып, көк-жасыл шинель киіп, автомат асынған біреулердің шыға келетінін баяғыдай-ақ білетін едім, бірақ көкейде: « Бізбен тартысып көріңдер! » деген нық сенім жататын-ды. Жауынгерлердің көзқарасында, жымиясында, әрбір сөзінде, біздің арамызда орныққан шат күлкіде дәл сол: « « Бізбен тартысып көріңдер! » деген сөз жаңғырығып тұрғандай еді. Сол күні біздің батальон, біздің шар болаттың үні осындай-тын. Бұл сәтте сәл әсірелеп айтқымыз келсе, мәселен: батальонымыз – әбден шыңдалған, қайрауы жетілген, темір кесетін ақ алмастай өткір жүзін дүниеде ештеңе мұқалта алмайтындай болатқа айнала бастаған-ды. Ал кішіпейілдікпен жеткізсек: сол күні біз орта дәрежелі солдаттық білім алдық. Бұл мектептің соңғы класы – соққы немесе әскери-кәсіби тілмен қолдансақ, найза сұғу, онда да жансыз тұлыпқа емес, тірі жаудың денесіне шаншу еді. Үрейден арылтқан осы « түйреу » бізге, салыстырмалы түрде – түнгі әбжілдік жортуылымыз арқылы жеңіл игерілді. Ауыр айқастар, ерліктің сұрапыл сынақтары – бәрі әлі алда болатын.
Мәскеу түбіндегі екі айға созылған ұлы арпалыс енді ғана басталған-ды. Бұл екі айда біз, Талғар полкінің бірінші батальоны отыз бес ұрысқа қатыстық; бір кезеңде генерал Панфиловтың резервтегі батальоны болдық; резервтегі орнымызға сай ең бір алапат ауыр сәттерде шайқастық; Волоколамск, Истра, Крюково түбінде соғысып, немістердің бетін қайтарып, тықсыра қудық. Ол айқастар жөнінде кейін айтып беремін, ал қазір... Қазір, – деді Бауыржан Момышұлы, – үлкен нүкте қойыңыз. Бірінші хикаяттың соңы деп жазыңыз. Екінші хикаят Шайқас қарсаңында Адамға солдат болу оңай емес, командирге әскерді тәртіпке салу жеңілге түспейді, ал соғысу одан да қиын. Бұрын біз солдаттың даярлығы жөнінде әңгімеледік. Ендігі сөз ұрыстар туралы болады. Алыстан бірде өршелене жиілетіп, бірде саябырсып, зеңбірек гүрсілі естіледі. Дыбыс сол жағымыздан – жиырма-жиырма бес шақырым жерден жетіп тұр. Кейін білгеніміздей, бұл күні сонда, немістер танкі тегеуіріні арқылы дивизияның сол жақ қанатын бұзып өтуге күш салыпты. Ал біздің батальон орналасқан жер тып-тыныш еді. Дұшпан батальон шебіне, Волоколамск бекініс ауданы деп аталатын орталық бөлікке тақала қойған жоқ. Жатып алып, ойландым.
Батальонда маған батылы жетіп күңкілдей алатын жалғыз адам - атқосшым Синченко мазамды алды. Біресе сізге арнап монша жағып қойдым дейді, біресе тамақ дайын дейді. Өзін қайта-қайта қуамын: – Артынан... Бара тұршы, бөгет жасама. Ал өзіңіз күн бойы түк бітірген жоқсыз. Түсінесің бе? Ой-ла-нып. Егер сені менің ақымақтығымнан өлтіріп тастаса, әйеліңе не айтамын? Ал қарауымда адам жалғыз сен ғана емессің. Әлбетте, сіз де, әсіресе, шайқас қарсаңындағы осындай кезде батальон командирі телефонмен сөйлесіп, қарамағындағы адамдарды шақырып, шепті аралап, нұсқау беріп, бірдеңе істеуге міндетті емес пе деп ойлайтын шығарсыз. Алайда біздің генерал Иван Васильевич Панфилов санамызға командирдің басты міндеті, негізгі жұмысы – ойлану, толғану дегенді сіңіріп бақты. Сөйтіп жеңіспен оралды. Сол алғашқы жеңіс солдаттың мерейін тасытты, батальонды жігерлендірді. Ал бұдан кейін ше? Әрине, біздің жаужүректігіміз қауырт жағдайда ештеңе өзгерте алмас еді. Біз, Талғар полкінің жеті жүз адамы бұрынғыша неміс дивизиялары ентелеп келе жатқан Мәскеу іргесіндегі майданның сегіз километрін ұстап тұрдық. Кейінгі екі-үш күн бойы жанымды күйзелткен ойлар тағы қинады.
Өзіңіз білетіндей, шепті қабылдап алған кезімде мен мына позицияда, осынау сегіз шақырымға созылған шепте жауға бір ғана батальон қарсы тұрады деп ойлаған жоқпын; сыртымызда Қызыл Армияның өзге де бөлімдері қанат жайып, екінші, тіпті үшінші қорғаныс шебі құрылады деп болжағанмын; сөйтіп дұшпанға төтеп беріп, жауды біршама бөгеген соң негізгі күштерге барып қосылармыз деп топшылаппын. Әйткенмен, үш-төрт күн бұрын біздің шебімізге Вязьма маңын бұзып өткен гитлерлік армияның тақалғанын, сыртымызда өзге ешбір әскер шебінің жоқ екенін, осынау бірнеше шақырымға созылған майданда Москваға тікелей апаратын – Волоколамск пен Волоколамск тас жолы тек біздің дивизия мен танкіге қарсы жекелеген артиллериялық полктерге ғана арқа сүйеп тұрғанын білдік. Соғыс жағдайы солай қалыптасты. Дәл сол сәтте Қызыл Армияға жүктелген міндет: жауды Мәскеу түбінде азын-шоғын күшпен бөгеп, қосымша әскер келіп жеткенше ұстап тұру еді. Әңгіме Отанға деген сүйіспеншілік туралы болғандықтан, жаттанды сөзге аса үйірленбеуді жөн көремін. Отан дегеннің не екенін, өзіміз өмір сүріп, қорғап отырған ел дегеннің не екенін, бәлкім, сізден кем сезінбейтініме күмәнданбайтын шығарсыз.
Сол күндерде менің барлық ынтызарлығым, бүкіл ынта-ықыласым, жанымның күллі іңкәрлігі түгелдей бір ғана мақсатқа – міндетті қалай орындаймын, батальонға жүктелген шепті қалай қорғаймын деген ниетке бағытталды. Кереуетте шалқайып, дұшпанның бірнеше сағаттың ішінде дәл сол кезеңде біз бен немістің арасын бөліп тұрған қорғаусыз он екі-он километр дәлізден өтіп, Руза өзенінің жағасы арқылы біздің бекініске қалай шығатынын көріп жаттым. Бекініс шебіне тіреліп, қарсылыққа кезіккен жау түн қараңғысын пайдаланып, орман ішіндегі өзі қалаған бір бекетте жасырын түрде соққы тобын шоғырландырады да, артиллериясын әкеліп, одан соң әбден даярланып алған соң, әскерін сүйікті әдісі – сүйірлеп түзіп, жарты немесе бір шақырымдық қысаң майданға лап қояды. Ал біздің батальондық ауданның әрбір километрін тек бір ғана атқыштар взводы мен жалғыз пулеметшілер бөлімшесі қорғайтын. Менде резерв жоқ еді. Екі аралықты есептей келе, тұтқиылдан тиіп, өршелене ұмтылған немістер елеусіз жатқан километрлік қана қуысқа өзге учаскелерден қосымша күш келіп үлгергенше, біздің шепті бірінші болып бұзып өтетініне көз жетті. Дұшпанның орнына ойланып отырып, неміске шабуыл жасауға мейлінше тиімді, неғұрлым ыңғайлы көрінетін пунктті тауып алуға болмас па екен? Бірақ жау да ақымақ емес қой.
Мен сол үшін ойлануға тырысып отырмын, ал ол оңбағанның менің орныма толғанатыны анық. Ол, әрине, менің долбарымды тез-ақ шешіп, бармақ шайнатудың жолын табады. Жау бір жерден соққан сәтте мен сол тұсқа роталарды шоғырландырып, пулеметтер мен зеңбіректерді бағыттаймын, бұл уақытта өзге бір топ жалаңаш қалған майдан өтінен өте шықпақшы. Бәлкім, дұшпан қазірдің өзінде сонау жиырма шақырым жерден менің ойымды оқып, миықтан күліп отыруы ғажап емес. Бізге қарсы топтасып жатқан қиялдағы неміс тобы командирінің бейнесі елестеді. Көз алдыма өктем, мұқият қырынған, полковник, тіпті, бәлкім, генерал погонындағы немістің кескіні келді. Біздің сегіз киолметрге – менің батальоныма қарсы ол ертең-бүрсігүні сонау түптен жететін дивизияға татырлық әскер сайлайды немесе ендігі сайлап та қойды. Кереуетте жатып алып, қазіргі ақыл мен ақылдың арасындағы үнсіз шайқаста жеңуіме тиісті қиялдағы неміс әскери ноянының не көздегенін білуге тырысып, кескініне тіксіне қарап, өзіме: « Бауыржан, сенің алдыңда тұрған кеңкелес біреу екен деп дәмеленбе » деп қайталадым.
Алайда ой-қиялымдағы өзім көріп тұрған әскери құмарлықпен оттай жайнай түсуі мүмкін, қызығушылықпен картаға ұзақ тесілуі ықтимал сол өткір де сұсты, жасамыс көздердің дәл қазір ақыл тайталасында жандана бастағанын, ой тереңдігімен жарқыл қаққанын сезіне алмадым. Бұл неміс полковнигі әлде ге­нералы мені сонша жек көрді, өзіне қарсы тұрған батальонды – Москваның кіреберісіндегі сегіз километрлік майданды бүркеп тұрған бірнеше жүз қызыләскерді жек көрді. Өзі салғырт еді. Ол шығыстағы соғыста жеңіске жетіп үлгердік, Москваға апаратын жол ашық жатыр деп ойлады. Бізді менсінген де жоқ, бізге бола бас қатыруға, тіпті ерінді. Әлде мен қателесем бе? Соғыс сабақтары – Қызыл Армияның шекаралық бөлімдерінің ерлікпен қарсыласуы, Смоленск түбіндегі табан тіреген шайқастар, Одессаны, Ленинградты қорғау – жауды ойландырған шығар-ау? Біздің де түнгі жортуылымыз, сес көрсетуіміз оған Мәскеу түбінде қиян-кескі ұрыстар күтіп тұрғанын аңдатпас па екен?
Әй, қайдам... Төрт ай ішінде гитлерлік армиямен бірге шекарадан бастап Москва облысына дейін мың километр жер өтіп, біздің орталық майдан талқандалатын Вязьма түбіндегі операцияда дивизия басқарған оған – бірнеше күннен кейін Мәскеудің алаңдары мен көшелерін автомашинада отырып тамашалайтынына бек сенімді, мейманасы асқан басқыншыға жүздеген қызыләскердің түнгі шабуылы әшейін ғана партизандардың әрекетіндей болып көрінетіні анық, алдағы уақытта ондайлардың талайы кездеседі, бұларды жансыздарымыз бен далалық жандармериямыздың өзіақ талқан қылады деп топшылайды. Ішкі түйсігім: дәл таптың, оның ми қауашағына жеттің дейді. Жек көрмесіме амал жоқ. Менсінбейсің ғой? Тұра тұр, тәубеңе келтіреміз сені әлі! Ал әзірше... Әзірше – ойланып бас ауыртуға ерінетін « кәсіби-жеңімпаздың » баяғы таптауырын қимылын күтуіміз ғана қалады. Онысы бізге бесенеден белгілі. Қорғаусыз, бос жатқан он екі-он шақырым алапты бірнеше сағаттың ішінде « еңсеріп », біздің жауынгерлік күзетті ысырып тастап... Мырс етіп күлуге тура келді. Жаудың ми қауашағына жеткеніммен, алға жылжығаным шамалы: айналып келіп, сол алғашқы пайымыма қайта оралдым. Расында, солай ма?
Соғыстың жайын әдебиет, оқулықтар мен устав арқылы, шайқастарға қатысқан адамдардың әңгімелерінен естуім бойынша білетін едім, оқу-жаттығу ойындарына қатыстым, сарбаздарды баулыдым, міне, енді солармен бірге майданға келдік, бірақ бәрібір, соғыс мен үшін жұмбақ күйінде қалды, ұрысты бастан кешпегендер оның қалтарыс-қырын қайдан біле берсін. Гитлершілердің Польша мен Францияда көрсеткен соғыс тәсілі былай еді: бірнеше тұстан әскер шебін бұзып өткеннен кейін танкі, жүк машинасы, мотоциклмен кеуделеп алға ұмтылып, қоршауға түскен шашыраңқы топтарға бас көтертпейді. Олар осы амалды бізге де қолдануға тырысты. Ойлана келе мен де дағдылы сөздерді қолданып отырмын ғой: бұзып өту, бас көтертпеу... Бұл не? Неліктен бас көтертпейді? Осының өзі іске қалай аспақшы? Жатқа білетін картаға қарамасам да, ирелеңдеп баяу аққан жіңішке Рузаның жағасын, пулемет ұялары мен атыс орындары тізіле орналасқан өз шебімізді елестетіп тұрмын. Артта, орман арасында батальон иелігіндегі сегіз зеңбірек жасырулы; алдымызда, өзен жағасында, әскери тілмен эскарп деп аталатын, тік жар бар. Ойша әрі қарай, өзеннің арғы жағасына, дұшпан жаққа көз жіберемін.
Біз тастап кеткенмен, екі аралықтағы гитлершілер әзірге ала қоймаған алқапты; немістердің күш жинақтау пункттерінен біздің бекініске келетін жолдарды; әдейі тосқауыл жасауға арналғандай сай-жыра мен орман-тоғайды ап-анық көремін. Неміс колонналарының бүгін біз өз роталарымызды жайғастырып қоюға болатындай осынау өзектер мен ағаштардың тұсынан ешбір қарсылыққа кезікпестен зу етіп өтетінін ойлағанда жүрегім сыздады. Жауға ту сыртынан келіп тисем немесе жасырын тосқауыл құрып маңдайдан ұрсам, кері бұрыла алмайтындай ұзын лекті, екі оттың ортасында қалдырып, құйрық тұстан соқсам деген ойлар туындайды. Бетпе-бет шайқастың жоспары туралы да толғанамын – жау таянған кезде тұтқиылдан өзім шабуылдасам. Бірақ оған күш қайда? Батальонды бекіністен алып шығу санаға сыя ма? Таяуда батальонға келіп кеткен генерал Панфилов орайы келгенде бетпе-бет ұрыс салу мүмкіндігі туралы айтып еді. Алайда сегіз шақырымға созылған шепте жеті жүз ғана адамым бар ғой. Бекіністі ашық тастап, тұтас батальонды көтеріп шыға алмайсың. Командирдің мұншалықты жан күйзелісін қандай сөзбен түсіндірсе болады: күш жетіспейді, күш... Жаудың тарапынан ойласам, менің батальонымның шебін бұзып өту міндетінің бірнеше жолын байқаймын, ал өзім сол бекініске ешкімді жолатпаудың жолын таба алар емеспін, жоспар құруға дәрменсізбін.
Сөйтіп өз жанымды өзім жұлып жеп біттім. Біреу сабап кеткендей, бүкіл денем ауырды. Панфиловпен өткен бір сағат 1 Сол жағымыздағы көршіге атпен шықтым. Бұл жөнінде дөкірлеу болса да, айқын бағытымыз болғаны дұрыс. Руза өзенінің бойындағы батальон шебін көзге тағы бір рет елестетіңіз. Енді бетіңізді жау жаққа қарай бұрыңыз. Тура қарсы алдыңызда әлденендей әрекеттер жасалып жатады, ол – майдан шебі; әлдене – оң қол жағыңызда, әлдене сол қол тұсында атқарылуда, бәрінде біз секілді ұзыннан-ұзақ аумақты ұстап тұрған батальондар бар, міне, осыны келешекте анық ажырата білгеніңіз жөн. Қазан айында қайран қалдырып, бір жарым-екі аптадай шанамен жүруге тура келген ерте қыстан кейін ауа-райы өзгерді. Аяздың беті қайтып, күзгі лайсаң басталды. Айсыз түндер көзге түрткісіз қараңғы. Мен түнекте атпен бірге әлдебір апанға түсіп кетуден сақтанып, жаға бойлап төтемен тартпай, село арасындағы айналма жолды таңдадым. Атқа аяңдап жүрудің өзі мұң болып қалды. Басын шұлғыған Торытөбел қалың батпақты шылпылдатып, тұяғын әрең суырады. Өзім ат үстінде ойға шомып, зілдей болып отырмын. Жолда мен баратын бағытты бетке алған жаяу-жалпы біреулердің сұлбалары қараңдайды. Елең ете қалдым. Бұлар кімдер?
Жаңа күш пе? Қосымша көмек пе? Анда-санда қол фонарымды жағып, қараңғы түн өзегіне сәуле түсіріп қоямын. Бұл не: колоннадан қалып қойғандар ба? Өздері сірескен плащ-палаткаларынан қиғаштап, сіркірей жауған жауынның суы сорғалап, екеуден-үшеуден топтасып барады. Иыққа асқан винтовкаларының мойны сорая көрінеді. Әлдекім: – Сипуновоға дейін қанша жер бар, жолдас командир? Мен: – Неғылған адамсыңдар? Қайдан келесіңдер? Білгенім: бұл жерден Воколамскіден түнделетіп қосалқы ба­тальон өткен екен; ал менімен сөйлескен мыналар сол лектен қалып қойғандар болып шықты. Сипуновоға шейін қанша шақырым қалды деп тағы сұрайды. Мен бұларды басып озып бара жатып жауап қайырамын. Жолдың кей бөлігі бос. Айнала тып-тыныш: алыстан естілген зеңбірек үні түнде тынши қалған. Міне, алдыдан аяқтары батпаққа малынған тағы да біреулер көрінді. Бұлар да екеуден-үшеуден келеді. Жеткен көмек қуантады-ау... Бірақ, сайтан алғыр, жүрістері неткен сылбыр! Бойымызға Панфилов сіңірген қатаң тәртіп сезілмейді: бізде мұнша шұбатылып, артта қалу деген тыйылған. Торытөбел үркіп, ыршып түсті.
Қол фонарьды жағып едім, батпаққа күпшегінен батқан арба, тырапай асып өліп жатқан ат пен малмандай су болып, сүмірейіп тұрған арбакеш көрінді. Бір минуттей өткенде шетте жылтыраған темекі шоқтарын байқадым. Бірнеше сарбаз жиекке құлай кетіп шылым шегуге кірісіпті: әбден қалжыраған дене сыз топырақты елең қылар емес. Елдің маған жағалай қоятыны бір ғана сауал: Сипуновоға дейін әлі алыс па? Мен де сонда бара жатырмын ғой. Сипуново іргесіндегі ор­ман арасында бізбен көршілес батальонның басқару пункті орналасқан. Мен генерал Иван Васильевич Панфиловты көрдім. Ол темір пеш түбінде кептірініп отыр екен. Бір етігі шешулі, шағын ғана қоңырқай аяғының басын жалындаған отқа қарай созып қояды. Сонадай жерге Панфиловтың адъютанты – қызылшырайлы жас лейтенант жайғасыпты. Қарсы бұрышта мен танымайтын бір капитан отыр. Еңсемді тіктеп, келгенімді мәлімдедім. Панфилов сағатын алып қарады. Оттың қасына жақын келіңіз. Орнынан сәл көтеріліп, бір жақ шеті дымқылдау шұлғауын жайды да, кебу тұсына табанын қойып, аяғын кәнігі солдатша жып еткізіп тез орай қойды. Одан соң етігін киді. Жаңбыр өтіп қарайған, аса көзге ұрмайтын, көкшіл жұлдызшалы шинелі от тұсында ілулі тұр.
Тәрізі, Панфилов келіп жатқан бөлімді қабылдап алу үшін шепке шығып, бірталай уақыт жауын астында жүргендей, тіпті түнімен ұйықтамаған да болуы мүмкін. Әйткенмен, қара мұрты қиылған елу жастағы адамның әжімді, қоңырқай жүзінен шаршап-шалдығудың нышаны байқалмайды. Дәл сол сәтте оның құлаққа жағымды, сабырлы даусы, қулана жымиюы жаныма қаншалықты жылы тигенін айтып жеткізу қиын. Мен кенеттен ешқашан шайқасып көрмеген дәрменсіз өзімнің – әлдебір соғыс құпиясын керемет білетін жаумен көзбе-көз қалғандай, сонша жалғыз еместігімді сезіндім. Сол құпияны бірінші дүниежүзілік соғыстың солдаты, ал революциядан кейін батальон, полк, дивизияны басқарған – біздің генерал да біледі деп ойладым. Панфилов сөзін жалғастырды: – Әйтеуір, бетін қайтардық-ау... Фу-у-у... – Ол жорта көзін бақырайтып, ішін тартты. Тек мұны ешкімге айта көрмеңіз, жолдас Момышұлы. Танкімен бұзып өтті ғой... Әне, бұл да қасымда жүріп, – Панфилов адъютантын нұсқады, – біраз жәйтті көрді. Ал кәне айтшы, қалай қарсы алдық, а? Адъютант орнынан күле көтеріліп: – Кеудемізді тостық, жолдас генерал, – деді. Панфиловтың өзгеше, қиғаш біткен қара қасы жиырылып, жақтырмай қарады.
Сен де айтасың-ау: « Кеуде! ». Әскери киім киген осындай әумесерге ротаны сеніп тапсырсаң, кеудесін керіп танкіге қарсы тұра жүгіруі ғажап емес. Кеудемен емес, отпен қорғадық! Зеңбірекпен қарсы алдық! Көрмедің бе соны? Адъютант абдырап, қатесін мойындауға асыққан. Бірақ Пан­филов тағы да мысқылдай қайталады: – Кеудемізді... Бар, аттарға жем берді ме екен, байқашы... Одан жарты сағаттан кейін ерттеп қоюды ескерт. Адъютант қолын шекесіне апарып, ыңғайсызданған кейіппен шығып кетті. Маған бір қарап қойып, одан бейтаныс капитанға көз тастаған Панфилов үстелді саусақтарымен тықылдатты. Біздің бұл жерде, Москва түбінде әскеріміз көп емес... Солдатты сақтау керек. Мен генералдың лебізінен өз жанымды қинаған жәйттердің жауабын табуға тырысқаныммен, әзірше сол айтыла қоймай, сөзін тықырши тұрып тыңдадым. Біраз ойланып отырып ол: – Оны сөзбен емес, әрекет арқылы, оқпен сақтау керек, – деп қосты. Капитан үстел қасында тұр – ұзын бойлы, сымбатты, әскери дәрежесі жоғары болғанымен, өзі көп жас көрінеді, жиырма жетілерде. Басына кигені – панфилов дивизиясының сарбаздары мен командирлерінікіндей құлақшын емес, жаяу әскерлік қызыл-күрең жиекті көкшіл фуражка.
Ол бір ауыз тіл қатқан жоқ, өзінің шені жоғары біреу сөзге тартпайынша мұнша үндемеу мәнері мен киім киісі, өте жинақылығы әскер қатарында көптен қызмет ететінін аңғартып тұр. Біз амандастық. Панфилов ауыр күрсініп қалды: – Ех!.. Ол капитанға қарай бұрылған. Қызараңдаған Шилов сымдай тартылып тұра қалды. Бірақ Панфилов оған сөгіс жариялаудың орнына: – Білемін, білемін, капитан сіздің не ойлап тұрғаныңызды. Солай ма? Панфилов күлімдеді. Шилов та езу тартқан. Оның қобалжуы басылып, өз-өзіне келді. Генерал сергек қимылмен капитанға бұрыла қарады. Кішірек көздерінен әлдебір әуестік оты ұшқындайды. Шилов салмақты түрде: – Мен өзімнің жағдайымды ойлап тұрған жоқпын, жолдас генерал-майор. Жұрттың жазығы жоқ қой. Шара қолданайын, шығуға рұқсат етіңіз, жолдас генерал-майор, – деді. Командирлердің сазайын тартқызуға тура келер. Және кімге екі есе « сыбаға » бұйыратынын анықтауға бұйрық беремін. Панфилов күлді: – Жөн, жөн, капитан. Панфилов үндемей, едәуір ойланды. Одан соң манағы сөзін қайталаған: – Сонымен, жолдас Момышұлы, енді сіздің жаңа көршіңіз бар. Батальон әлсіз. Дайындығы нашар. Солай ма, капитан?
Панфилов маған қарап Волоколамскіде орналасқан қосымша батальонның біздің дивизияға берілгендігін айтты. Капитан оны бұдан бірнеше күн бұрын ғана қабылдап алыпты. Сабаз! Аяу деген – аямау деген сөз!.. Сіз мені түсіндіңіз бе, капитан? Мен бұл жағдайды білемін, жолдас генерал-майор. Панфилов капитан Шиловтың жас, байсалды жүзіне бір мезет үнсіз, шаншыла қарап қалды да, маған қарай бұрылды: – Жолдас Момышұлы, сізді шақыртуымның себебі былай... Тұла бойым дір ете түскендей болды. Бірақ генерал капитан Шилов екеуміздің батальондардың түйіскен тұсы мен екі аралығын бірге қарастыруымыз қажеттігін ғана әшейін ескертті. Осыған даяр болуларыңыз керек. Байланыс пен қанаттаса қимылдау жөніндегі мәселелерді сол орында келісіп алыңыздар. Бір-біріңізді мүшкіл жағдайда қалдырмаңыздар. Панфилов капитанның жүзіне тағы бір мәрте шаншыла қарап алып, оның шығуына рұқсат етті. Мен үшін көп нәрсе әлі қараңғы еді. Мені бұрынғыша сұрақ белгілері қинайды. Қалай? Қандай күшпен? Жұртты окоптан шығарып аламыз ба? Шепті қорғаусыз ашық тастаймыз ба? Ал егер дұшпан бір мезгілде әлденеше тұстан соқса ше?
Панфиловтың әрбір сөзін безбендей келіп, өз-өзіме есеп бердім: шайқастар сыры, ұрыстағы жеңістің мәні мен үшін әлі де бұрынғыша құпия екен. Өте көп пе екен? Панфиловтың жүзі бір сәт кіреукеленіп, сонша шаршаңқы көрінді. Дегенмен сол мезетте маған қарап жымиған. Айналасын ұсақ әжім торлаған кішірек көздері жалт-жұлт етті. Бірақ Панфилов мән-жайды тәптіштей сұрап, істі толықтай білуге ынталанды. Сөйтіп сөзіміз бұрын да кездескеніндей, нақпа-нақ баяндау емес, кәдімгі әңгімеге айналды. Панфилов көзін қысып қалып: – Білесіз бе, жолдас Момышұлы? Осының бәрін Шиловқа айтып беріңіз. Қызықтырыңыз оны... Ол да ертеңдері дәл сізше соғып жіберсін, – деді. Генерал мені құттықтай қойған жоқ, қолымды да қыспады, « Тамаша! Жарайсың! » да демеді, бірақ мақтауын тұспалды дәріптеумен, іс жүзіндегі мейіріммен сездірді. Мен мұңды кейіппен: – Жоқ, жолдас генерал, үйрене қойған жоқпын, – дедім. Ол таңданғандай, қасын керді. Жау жағынан ойлансам – оп-оңай жеңіске жетемін. Ал өз тарапымнан толғанғанымда дұшпанды қандай жолмен соғуды, оны қалайша тойтарып тастаудың жолын таба алмаймын. Қабағын түкситкен Панфилов маған қарап, біразға дейін үнсіз қалды.
Одан соң: – Толығырақ баяндаңыз! Кәне, картаңызды алыңыз! Қызыл қарындашпен әлі ешкім соқтықпаған, ешбір жері шайқаста кетілмеген біздің шебіміз көрсетілген. Біздің батальондық ауданымыздың екі жағынан көршілес батальондар бекінісінің сызығы тартылады. Бұл желі – атыс орындары мен пулемет ұяларының сирек тізбегі – Москваны жаудан бөліп тұр. Мен: « жағдайды жан-жақты ойластыра келе, қолдағы күшіммен батальон аумағында жауды өткізбейтіндей мүмкіндікті көре алмадым » деп ашық мәлімдедім. Мұндай сөзді айту оңай емес, – мені әрбір командир түсінуге тиісті, – дегенмен, осыны жеткіздім. Панфилов сөзіңізді жалғасыра беріңіз дегендей, үнсіз бас изеді. Өзімді қинаған ойымды жайып салдым; менің резервімде бірде-бір взводтың жоқ екенін, дұшпан тұтқиылдан тиген жағдайда бекініске тіреу болып, соққыны дарытпайтындай күштің жетпейтінін айттым. Мен бұл алқапты картадан көрсеттім. Панфилов тағы да басын шұлғыды. Мен түсіндіруге тырыстым: – Жау біздің жауынгерлік күзетті қағып тастап, дереу жетіп келмей ме... – Қалайша қағып тастайды? Бұған дейін Панфилов сөзді байсалды пішінмен, ыждағаттана тыңдап отыр еді. Әңгімемнің осы тұсына келгенде оның жүзінен қабаржу белгісі байқалды. Ол әлгі сөзін ызбарлана қайталады: – Қалайша қағып тастайды? Үндемедім.
Мен: жауынгерлік күзет, яғни бір-екі бөлімше – он-жиырма адамның жаудың басым күшіне төтеп бере алмайтыны өз-өзінен түсінікті емес пе деп ойлап тұрмын. Сол ажалдың бетін жауға бұрып, шабуыл жасау керек. Егер сен әрекет жасамасаң, өзіңді тәлкек қылады. Тағы да Середаға барамыз ба? Ондағы дұшпан сақ отыр. Панфилов қарындашты жұлып алып, картадағы бейтарап белдеуді көрсетті. Бірақ өзіміз тақасып баруымыз қажет емес пе. Сіз: қағып тастайды дейсіз... Жоқ, жолдас Момышұлы, сол алқап соғысуға ең қолайлы жер... Шайқасты өзіңіз бастаңыз да, оқтың астына алыңыз. Сіздің жауынгерлік күзетіңіз қай пункттерде? Мен көрсеттім. Немістер орналасқан жерден батальон шебіне шығатын екі жол бар: соқпақ жол және беті толықтай тегістеліп бітпеген даңғыл жол. Әрқайсында батальон шебінен үш-төрт шақырым жерде күзетіміз тұр. Панфилов кекесінді түрмен мырс етті. Жауап бердім. Мұнда күшейтілген взводтар әрекет етуге тиісті. Оларға қол пулеметтерін көбірек беру керек. Станокты пулеметтің қажеті жоқ. Топтардың икемді, ширақ болғаны жөн. Және оларды ешбір тартынбастан жау тұсына қарай ілгерірек жылжытыңыз. Немістер бері таяғанда оқ жаудырып, титқиылдан тисін.
Панфилов жымиды: – Сіз: « Бұғы өткен жерден солдат та өтеді; солдат өткен жерден армия да өтеді » деп ойлайсыз ғой. Бұл, жолдас Момышұлы, немістер жөнінде айтылған сөз емес. Олардың қалай соғысатынын білесіз бе? Айтыңызшы, егер жолдар жабық болса, сіз автокөлікті мынау сай-саланың қай жерімен алып өтер едіңіз? Кәне, жолдас Момышұлы, қай жерден? Үш-төрт пулеметі бар взводты тықсыра салу оңайға соқпас. Жұдырықтай жұмылып алып, сойқанды салу керек. Бұл дегеніңіз, жолдас Момышұлы, жауды жарты күн әурелеу... Айналып-ақ өтсін, ол қауіпті емес. Тек қоршауда қалып қоймаңыздар. Қажетті сәтте жалт беріп, сытылып кету керек. Шамамен былай... Панфилов қарындаштың ұшымен немістер басып алған селоға таяу жолдардың бірін үстінен жеңіл ғана көлденеңінен сызып бөгеді; одан соң қарсы жаққа ойқастап шыққан қалам тағы бір сызықты айналдыра тартып, батальон шебіне біршама таяу өзге пункттегі жолға оралды. Бұл өзі менің қимылымды қадағалап, түсініп тұр ма, жоқ па дегендей жүзіме барлай қараған Панфилов жаңағыдай ораманы бекініске тақата түсіп тағы бір сызды, одан осыны және қайталады. Жауды осылайша қаншама рет бостан-бос шабуылдауға мәжбүр етесіз!
Қаншама күн әуреге саласыз! Кәне, сіз бұған не дейсіз, мархабатты тақсыр дұшпан мырза? Айтылған сөз көкейіме қонды. Осы тақылеттес ой менде де болған, алайда Панфиловпен сөйлескенге дейін бекіністен тырп етпеу туралы арбау құрсауын бұза алмаппын, елді окоптан шығаруға ешбір қақым жоқ деп санаппын. Панфилов сағатына қарады. Ол кепкен-кеппегенін байқау үшін пеш жанында ілулі тұрған шинелінің жағасы мен иық тұсын ұстап көріп, тізерлей бере, отқа ағаш тастады; сөйтті де аузы ашық пеш қасында жүрелеген күйі едәуір отырды. Осынау қарапайым ғана қимылдан, өткен жолғы кездесудегідей, өз-өзіне деген бек сенімділіктің нышаны аңғарылды. Оның ақыл-санамен, аянбай, ұзақ арпалысуға даяр екені байқалды. Одан соң Панфилов карта қасына қайтып келіп, бір қарады да, қарындашын шиырды. Соғысатын қарындаш та емес, қарындашпен безендірілген карта да емес. Соғысатын – адам. Ол өз әдетіндегіше ойлана тұрып сөйледі. Мына жерінде бірдеңесі болатын болсын. Ол өз маңдайын саусақпен шертті. Панфилов көзін сығырайтты. Менде дивизия бар. Жауынгерлік күзеттің аралық позициясын айқындауды, командирлерді таңдауды өзіңіздің жасауыңызға тура келеді.
Әйткенмен, ол бәрібір, сәл ойланды да, жауабын айтты: – Жоқ, ұрысқа қатысқандарды жіберудің қажеті қанша? Өзгелер де төселсін. Бәрі де соғысуға міндетті. Тек, жолдас Момышұлы, есте ұстайтын басты міндет: жолмен өтіп кетуге мүмкіндік бермеңіз, қалайда бөгеуіңіз қажет. Шепке жақындатпаңыз. Бүгін жау сізден он бес шақырым жерде. Бұл аралық, жолдас Момышұлы, ешбір тойтарыс берілмеген жағдайда – өте жақын, ал әрбір бұта, әрбір төмпешік қарсылық көрсететін сәтте өте алыс. Қайтадан картаға қарап, біраз үнсіз қалды да, сөзін жалғастырды: – Тағы бір ескеретін жәйт, жолдас Момышұлы: батальонның ептілігін тексеріңіз. Және ат, арба, қамыт-сайманның сақадай сайлығын ұдайы назарда ұстаңыз... Соғыста әр алуан жағдайлар ұшырасады. Бұйрық бойынша лезде жинақталып, дереу орын ауыстыруға даяр тұрыңыз. Маған ол біртүрлі астармен, тұспалмен сөйлеп тұрғандай көрінді. Осының бәрін ол маған не үшін айтып тұр? Мен бұл жолы да өзімнің түсінбестігімді бүкпесіз айтуды ұйғардым. Сол үшін де сөйлесіп тұрмыз ғой. Жау қайткенмен де ба­тальон шебіне шықпай қоймайды. Сіз: бөгеп тұра алмаймыз дедіңіз.
Бірақ өзіңізден білуге мұрсат беріңіз: осының аяғы қалай болады? Мен батальон командирі ретінде нендей әрекет жасауым керек? Шегінем бе? Панфилов саусақтарымен үстелді тықылдатты. Бұл толғанудың белгісі еді. Біздің міндет – жолға ие болу. Егер неміс бұзып өтсе, жол үстінде оның қарсы алдынан тағы да біздің әскерлеріміз шығуға тиісті. Міне, менің бұл жерден бір батальонды алып отырған себебім де сол. Сіздің батальонды алмақшы едім, бірақ сіздің қарауыңызда өте маңызды жол бар. Ол картадан батальонның қызыл сызығы бөліп тұрған Середа – Волоколамск жолын көрсетті. Қажет болған жағдайда сарбаздарды батыл түрде окоптан шығарып, жұдырықтай жұмылдырыңыз, әйтеуір, жолды ұстап тұрыңыз. Түсіндіңіз бе менің сөзімді? Шинелін алып, киініп тұрып: – Сіз мынадай жұмбақты білесіз бе: « Дүниедегі ең ұзақ та, ең қысқа, ең жылдам да және ең сылбыр, әмбе ешбір елең қылмайтын, сонымен бірге ең қатты өкінтетін не нәрсе? » – деп сұрады. Мен тосылыңқырап қалдым. Мені біраз қиналтқанына риза болған Панфилов жымиып, сағатын шығарып көрсетті: – Ол мынау! Уақыт!
Қазіргі біздің міндетіміз, жолдас Момышұлы, жаудан уақыт ұту үшін соғысу. Мені ұзатып салыңыз. Біз блиндаждан шықтық. Жауын тоқтаған; бұлыңғыр тұман арасынан ағаштар қарауыта көрінеді. Аттар әкелінді. Панфилов жан-жағына қарап: – Шилов қайда жүр? Әзірше аяңдай берейік, соңымыздан қуып жетер, – деді. Панфилов жол-жөнекей менен шепте не істеліп жатқанын сұраған. Мен батальонның қатынас жолдарын қазып жатқанын мәлімдегенде кілт бөгелді. Күрекпен, жолдас генерал. Ақылмен қазу керек. Қазір сізге, жолдас Момышұлы, жалған позиция қазған жөн. Қулық жасап, алдамаса болмайды. Таңырқап қалдым. Генералмен әңгімелескеннен кейін бұ кісі қорғаныс шебіне бәлендей мән бере қоймайды-ау деген пікірде едім. Енді бұл ойым теріске шықты. Мен: – Құп, жолдас генерал, жалған позиция қазайық! Бізді капитан Шилов жүгіре басып қуып жетті. Біз келген соқпақ аяғындағы жолда ойлы көзі бозарып, жиырма жастардағы сақшы жігіт тұр екен. Ол генералға кедір-бұдырлау болса да, бар ынтасымен тырмысып, ефрейторша сәлемдесті. Жігіт қысылыңқырап қалды. О кезде біздің армияда « солдат » деген сөз қолданылмайтын. Ол өзін солдат деп атағанын өмірінде бірінші рет естіп тұрған болуы мүмкін.
Ыңғайсызданғанын аңдаған Панфилов: – Солдат деген – ұлы сөз. Біз бәріміз де солдатпыз. Кәне, айтшы, жағдай қалай? Мырс еткен Панфилов төменге қарады. Сұйық батпақ сақшының ауыр бәтеңкесінің бауына дейін бітеп, баттасып қалыпты. Жолда әлде бұтақпен немесе жаңқамен тазартпақ болған балшықтың қалдығы ылғал балтырлығының жоғары жағында да жүр. Винтовка ұстаған қолы таңғы ызғырықта көгеріп кетіпті. Панфилов Шиловқа бұрылды: – Жолдас Шилов, бұлар жорықты қалай жасады? Сақшы алған бетінен қайтпады: – Жақсы, жолдас генерал. Түнделетіп жауын астында мұншалықты лай кешіп жүрсең – оның несі жақсы? Жорықтан кейін ұйықтадың ба? Жоқ. Тамақ іштің бе? Жоқ. Мұндағы жел өтінде су-су болып тұр немесе жер қаз; ал бүрсігүні қан төгіліп жатқан шайқасқа кір. Осының несі жақсы? Сақшы ыңғайсызданып, жымиды. Панфилов сөзін жалғастырды: – Жоқ, бауырым, соғыста кісі жақсы тұрмайды... Бірақ біздің әкелеріміз, біздің аталарымыз мұның бәріне төзе білген, жаугершілік өмірдің қиындығын жеңген, жауды талқандаған.
Сен, бауырым, әлі шайқаста дұшпанмен бетпе-бет келіп көрген жоқсың... Әйткенмен, суыққа шыдап, бейнет пен жоқшылықты арқалау да – айқас, оған да ерлік қажет. Еңсеңді түсірмейсің, жыланып, қыңқылдамайсың... Міне, мұның тамаша, солдат! Фамилияң қалай? Ойламаппын. Сол­дат ақылмен соғысуы керек. Ал Ползунов... сені есте сақтаймын. Жақсы атыңды естігім келер еді. Түсіндің бе мені? Ойға шомған Панфилов төмен қарап, жол бойымен ақырын аяңдап келеді. Бір кезде аялдап, Шилов екеуміздің жүзімізге кезек қарады. Мұны солдатқа ашық айту керек, ал өзі шындықтан жалтарса, оны сол бой­да жөнге салған дұрыс. Ол үнсіз қалып, сәл ойланды. Бұл бұйрық емес-тін. Бұл бұйрықтан да бетер дүние: өсиет еді. Сөзі тұла бойымды дір еткізді. Панфилов сол бойда кенеттен өктем үнмен қатал түрде: – Сақтаңыз... қазір бізде мұнда, Москва түбінде басқа әскер, өзге солдатымыз жоқ. Бұлардан айырылсақ, немісті немен бөгемекпіз, – деп қайталады. Қоштасып, жүгенді ұстап, атқа қонды да, жол жиегімен желдірте жөнелді.
Жол бойындағы шайқас 1 Панфиловтың нұсқауы бойынша капитан Шилов екеуміз батальондар түйіскен аймаққа шықтық; жер жағдайын қарастырып, тізе қоса қимылдап, шайқас кезіндегі өзара жолдастық көмек жөнінде келістік. Капитанмен қоштасқан соң мен өзен жағасымен өзіміздің штабқа келе жаттым. Панфиловпен әңгімеден кейін ауыр ойға шомып, ұйқысыз өткен түннен соң жүйке қайтадан ширыққан сәтте мен, бір ғажабы, өзімді шаршаудың орнына, керемет жеңіл сезіндім. Кешегі түндегідей емес, ат үстінде жеп-жеңіл отырмын; еңсені езген зілдей ой да жоқ. Торытөбел де лыпылдап, желдей жүйткіп келе жатқандай. Айнала төңірек тып-тымық. Жақыннан да, алыстан да зеңбірек үні естілмейді. Бұл күні, қазанның он жетісінде, кеше біздің сол жағымызда неміс танкілері дүрілдеп, гүрсілі құлақ жарған шайқастар орнында да тыныштық орнай қалды. Сол тыныштық осы күнге дейін есте қалыпты; көмірдей қара аспан, ұсақ-ұсақ шалшықтары күмістей жарқырап, көз қарықтырған лайсаң дала; Мәскеу түбінің жауынгерлер траншея қазғанда күрекпен лақтырған сарғыш топырақты жері – еш ұмытылмайды.
Бұл топырақ үшін жаңа ғана Панфиловтан ескерту алдым: ол атыс ұяларының орнын әйгілеп береді, сондықтан оны сол сәтте-ақ төңірекке шашып тастау керек; ал әлгі өлі тыныштық кезінде мен осынау саздақ – балшық жолақтарына ұмытпастай қарап тұрдым. Өзеннің арғы жағынан іргедегі орманға сіңіп кететін суы шылқылдаған қара жол көрінеді. Телеграф бағаналарының жиегімен жағадағы өрге көтерілетін осы жол батальон шебімен түйісе, елдімекеннің жауыннан қарауытқан үйлері мен жатаған кірпіш шіркеуінің қасынан өтіп, жау ентелей ұмтылған – Волоко­ламск тас жолына, Москваға бастайды. Сол күні таңертең жол бойы кездескен нәрсенің бәрі есімде. Торытөбелмен село бойында өзен жағалап бүлкілдей салып келе жатып жалт етіп қарағанымда, әлденені білгісі келгендей, тықыршып, еміне ұмсынған әйелдің көзқарасы күні бүгінге дейін көкейімде тұр. Жел мен күннен, ауыр еңбектен қарайған жүзін әжім шимайлап, көкшіл көзінен нұр тайыңқыраған қартаң орыс шаруа әйелінің бейнесі жадымда қалыпты. Ол: « Қайда барасың? Не жаңалығың бар? Біздің күніміз не болады? » деп сұрайтындай. Ол: « бір ауыз жылы сөзіңді қиып, жұбатып кет » деп өтінетіндей.
Астымдағы ат зу етіп өте бере, қолына кәтелөк ұстап, томпиған балақайға қарай еңкейген әлдебір қызыләскерді көріп қалдым. Қызыләскер бойын тіктеген сәтте жайдарылана жымыңдаған пулеметші Блоханың кескіні көзіме оттай басылды: оның пулемет расчеті осы маңда орналасқан еді. Лезде байсалды кейіпке ене қалған ол көрінер-көрінбес сарғыш қасын кере, қолын жалмажан шекесіне апарып, маған сәлем берді. Сол мезетте салмақтана қалған бала да әлгі қимылды қайталап, менімен амандасты. Мұндай сәттер жиі кездеседі; сондықтан ондайға мән берместен, қараған бетте ұмытып та кетесің, алайда жауынгерге, солдатқа шүбәсіз сенген сол таңдағы осынау ұлдың – тырнақтай ғана « еркектің » әрекеті іші-бауырымды елжіреткен. Бұл мезгілде өзге бір көріністі көзім шалды. Енсіз шолақ көшеде екі қолымен ауладағы шарбақты ұстаған қызды байқадым. Өзі әлдекіммен сөйлесіп тұрып, сақ-сақ күледі. Шыға берістен жымыңдап, қызға қарай пулемет ротасының саяси жетекшісі Жалмұхамбет Бозжанов тақалып келеді екен. Екеуінің де көздерінде жарқ-жұрқ етіп, жастықтың жігер оты жайнайды. Мені аңдаған Бозжанов ыңғайсызданып қалды да, лезде бойын тіктеп, қолын шекесіне апарды. Қыз да мен жаққа қарай бұрылған.
Оның көзқарасы мезетте өзгерді – ол да сонау артта қалған әйел секілді сұраулы жүзбен үрпиіп, сескене қарады. Осы көзқарас та жүрегімді шымшып өтті. Қызыләскерлер өзге де взводтармен қатар қатынас жолдарын үңгіп жатыр. Біреу сүйектен өтетін ызғарға да қарамастан, белуарға дейін жалаңаштанып тастап, топырақты кетпенмен шабуға кірісіпті. Тер жуған сом иығы май жаққандай жылт-жылт етеді. Бұл взвод командирінің көмекшісі Курбатов еді. Және бой жылытуға да жақсы. Бұлшық еті бұлт-бұлт ойнап, қайраты тасыған ол жалаңаш кеудесін күздің қара желіне құлшына тосады. Мен айрықша солдаттық сұлулығы үшін осынау сарбазыма сүйсініп, ылғи мақтан тұтушы едім. Бірақ бұл жерде оған: – Қаншама жерді қопарып тастағандарың не? Үш шақырым жерден көрінеді. Кәне, бәрін тез-тез шашып, жаймалап, тегістеп шығыңдар. Лейтенант қайда? Шәпеті бойлы ғана, желаяқ лейтенант бұ кезде өз денесіне құйып қойғандай ыңғайлы шинелі жарасып, маған қарсы жүгіріп келе жатты. Ол мүдірместен рапорт берді. Оған: – Жұрт жұмысты аяқтасын. Мына топырақтың бәрін көзден таса қылыңдар. Осыны реттеңіз, жолдас лейтенант. Одан соң маған, батальон штабына дереу жетіңіз, – дедім.
Ол жылдам жауап қатты: – Құп болады, жолдас комбат. Лейтенант Брудный – генерал карта бетінде қарындашпен белгілеп көрсеткен міндетті орындау үшін өзім таңдап алған екі командирдің бірі еді. Блиндаждағы басқару пунктінде мені шағын штабым қарсы алды: штаб бастығы лейтенант Рахимов пен менің кіші адъютантым, лейтенант Донских. Рахимов ешбір өзгеріс болмағанын мәлімдеді: жау бұрынғыша қимылсыз жатыр; тіпті, барлаушылар тобын да жібермеген. Рахимов екеуміз кейбір тығыз жұмыстарды қолға алдық. Ол жалған шептің сұлбасын бұдан бірнеше күн бұрын сызып қойған-ды. Мен дереу жалған бекініс позициясы қазылсын, ал алдыңғы шепте тасалау жұмыстарынан өзге істің бәрі тоқтатылсын деп бұйырдым. Орындауға рұқсат етіңіз, – деді Рахимов. Ол Донскихке қарады. Рахимов қолын шекесіне апарды да, шығып кетті. Көп ұзамай ентіге басып, екі беті алаулай қызарған Брудный кіріп келген. Оның жалтылдаған ойшыл көздері блиндаж ішін шолып шықты да, не айтар екен дегендей қадалып, менің жүзіме тірелді. Донских үстелде бірдеңе жазып отыр. Бері тақалыңыз! Картаны ала келіңіз! Мен өз адъютантым, комсомолец Донскихты күшейтілген өзге взводтың командирі етіп тағайындауды ұйғардым.
Алайда бұлар – Брудный мен Донских – әлі бірде-бір ұрысқа қатысып көрмеген-тін. Екеуі де комсомол мүшелері, екеуі де онжылдықты бітірген, одан соң біраз уақыт әскери мектепте оқып, лейтенант болған. Дивизия құралған кезде Донских рота командирі болып тағайындалған, бірақ кейін мінезінің жұмсақтығына байланысты орнынан алынды. Ұялшақ, қаны лезде лып етіп бетіне шығатын ол қарауындағы жазықты адамды қатаң түрде тәртіпке шақыра алмады. Командирге тән талапшылдық, талғағыштық қасиеттер оның табиғатында жоқ-тын. Алайда Донскихтен ротаны алып қойғаннан кейін ол ұзақ уақыт мұңға батты. Оның: « Әттең, сендей адамға, комсомолец Донскихқа ротаны шайқасқа бастап баруға сенім білдірмеді ғой! » – деп өзі туралы пікірінің жоғары болғанын түсіндім. Мұның бәрі оның арына, намысына тиген еді. Екі тәулік бұрын, түнгі жорық үшін жауынгерлерді іріктеген қазанның он бесі күні Донских маған келіп, басы салбырап тұрып: « Жолдас комбат, маған да отрядпен бірге баруға рұқсат етіңіз » деді. Бірақ онда, нар тәуекелге бас тіккен алапат шайқасқа басшы ретінде менің аға адъютантым, штаб бастығы Рахимов таңдалып қойды ғой. Мен қысқа ғана: « Жоқ » деп жауап бердім.
Донских бірден кете қоймады. Мүмкін оған: « Тұра тұр, Донских, сенің де кезегің келеді, әлі талай шайқасасың » деуім керек пе еді. Әйткенмен, үндемедім. Донских те үнсіз қалды. Содан бері өз адъютантымды бірталай байқастадым. Маған оның намысқойлығы, аз сөзділігі, тапсырманы орындаудағы тындырымдылығы ұнады. Міне, ол қазір де маған картаны ұсынып, қарсы алдымда тұр. Әрдайым міндет жүктеген адамыңның жүзіне қарап, көзқарасын аңдағың келеді. Біз бір блиндажда тұрдық, сонда да өз адъютантымның қыздың терісіндей үлбіреген жұп-жұқа, тап-таза бетіне тағы бір мәрте үңілмей тұра алмадым. Маған Брудный да ұнайтын. Ол, өз ойымша, менің взвод командирлерімнің ішіндегі ең таңдаулысы-тын. Өзі өте алғырлығы мен ептілігінің арқасында таяу маңнан ең керекті аспаптарды өзгелерден бұрын таба қоятын; оның взводында күрек, балта, ара дегендер әрдайым қайраулы тұрады; взводы жұмысты да көршілерінен бұрын істеп үлгереді, Брудныйдың бір ғана « айыбы » – ылғи менің назарыма ілігуге тырысатындығы-тын. Мұндай жағдайда бұл тәпелтек қушыкеш қалбалақтап кетеді; дөңгелек қара көзі жалтылдап, мені мақтаса деп тілейді. Бірде мен Брудныйдың қорқақ еместігіне көз жеткіздім.
Оның атыс ұялары өзге взводтарға қарағанда бұрын біткен. Тексеру кезінде маған маңдай төсемелері әлсіз болып көрінді. Брудныйдан: « Мынау сеніңше дайын ба? » деп сұрадым. Жауынгерлердің бірінен винтовка алдым: « Брудный, түс анда! ». Жағдайды түсінген оның түсі бозарып кетті. Мен: « Сен осының ішіне – оқ астына адамдарды отырғызбақшы болдың ғой. Енді өзің кір. Атып көремін » – дедім. Бір мезет бөгеліп қалған ол өкшесінен кілт бұрылып, траншея ішіне секіріп түсті. Мен кенет: « Тоқта! Шық былай! » – деп дауыстадым. Ол шыққан сәтте мен де аттым. Оқ өтпеді, төсеме тесілмеді. Брудныйдың масаттанатындай жөні бар-тын. Оның салтанат құрған көзқарасы тағы да: « Ә, қалай екен? Мақтамайсыз ба енді! » деп тұрғандай еді. Содан бері, әлгі ширақ әскери бұрылудан кейін осынау өте өжет қарадомалақ лейтенантты жақсы көріп кеттім... – Отыр, Брудный! Отыр, Донских, – дедім мен. Тосқауыл орындарын күнібұрын ойша түзіп те қойған едім, сонда да мұны карта бойынша тексердім.
Бұдан соң міндетті түсіндірдім: жол жағасына жасырын бекініп алып, неміс автоколоннасы мен артиллериясын өткізбеу; кішігірім барлаушы топтарды мылтық атпай-ақ өткізіп жібере беру, ал колонналарды оқтың астына алып, пулеметпен қарсы алу. Жауды күтпеген жерден оқ жаудырып есін шығарғаннан кейін тосқауыл оп-оңай жылыстап кете салады. Жолды бөгеңдер. Жауды өздеріңе қарсы ұрыс тәртібін құрып, қанат жаюға мәжбүр етіңдер. Бұл – бір. Түсінікті ме? Оның бойынан әдеттегі қағылездік байқалмайды, біртүрлі томсырайып қалыпты. Донскихте үн жоқ. Өліспей беріспейміз... – Жоқ, Донских, беріспей тұрып алу шарт емес, қимылдау керек. Орағытып, шабуыл жасау керек. Тосқауылда жатып шабуыл жасайсыңдар. Гитлершілерді мүмкіндігінше оқ астына алып, баудай түсіру қажет. Одан кейін күткен жөн. Жау ірге кеңейтіп, сендерді қоршап алу үшін күш жинап, ұрыс салсын. Сол кезде жалт беріп, сытылып кетіп, жаудан бұрын басқа жерден барып жол аузына бекініп, дұшпанның алдын қайтадан кес-кестеу қажет. Мен карта бетіне Панфилов көрсеткендей шиыршық орамын сыздым. Одан кейін ол қайта ышқынған сәтте екінші рет соғуымыз керек. Оның кескіні қайтадан қырағылық кейпіне түсіп, көзі жайнап кетті.
Донских үнсіз жымияды. Жағдайды ол да түсінген. Маған Панфиловтан « жұққан » осынау « соғу » деген сөз әлдебір сиқырлы ұғымға айналды. Бұл – міндетті бірден айқындап, көкейге қона кетіп, жұртты серпілтіп, батылдық сыйлады. Мен: осы – жай тактика ғана емес, одан да терең дүние-ау деп түйдім. Істі нақтылы пысықтадық. Брудный ынталанып алған. Қиялы қанаттанғаннан-ақ қамшы салдыратын түрі жоқ. Ол елді ендігі қалай жасырып, қалайша көзден тасалауды өзі де анық көріп тұр. Мен: – Иә, жауынгерлер окопты терең қазып, жасырынуы тиіс. Мұны, әсіресе, Донских сен үшін айтамын. Бұл жерде, ешбір аяушылық болмасын, – дедім. Донских үндемей маған қарайды. Мен Панфиловтың сөзін қайталадым: – Аяу деген – аямаушылық. Түсінікті ме? Донских сенімді түрде жауап берді: – Түсінікті, жолдас комбат. Оның көгілдір көздері бұдан жарты сағат бұрынғыдай солғын емес, қатуланып, сұстана түсіпті. Біздің әңгімемізде Отан, Москва жөнінде ештеңе айтылған жоқ, алайда ол сөзден тыс, әрқайсымыздың жүрегімізде тұрды. Ал мен тағы да ойға шомдым. Сіз таңданарсыз? Шайқас қалады.
Сіздің соғыс жайында жазған кезіңізде бір « кішкене » ғана жәйтті назардан тыс қалдырмауыңызды өтінемін: майданда қарсылас деген болады. Және, ең ғажабы, ол сіздің ыңғайыңызға әрдайым жығыла бермейді. Мен: ақыл мен ақылдың тартысында біздің жеңгенімізді, Панфиловтың жеңгенін түйсіндім. Ал әрі қарай не істейміз? Немістер жауған оқтың астына өзін, мал секілді, бір мәрте, екі мәрте, үш мәрте сала бермекші ме? Немістің әскери бастығы – кеудесіне нан піскен « ұлыгермандық » мырза бізден бір сәт ойлануға мұрсат алғаннан кейін жау нендей әрекет жасайды? Соғыста бір ғана ниет емес, екі ниет бар; бір ғана бұйрық емес, екі бұйрық беріледі. Шайқаста сол ой мен бұйрықтың біреуі орындалмай қалады. Неліктен? Айтыңызшы маған: неліктен? Лейтенант Донскихтың тобы Руза өзеніне салынған көпір түбінде сап құрды. Мен атпен жауынгерлерге келдім. Олар көп емес еді – елу төрт адам, бәрі де иықтарына керек-жарағын артып алған. Төртеуінде қол пулеметі бар; өзгелері жол қапшықтарына пулемет пен винтовкаларға арналған мырыш қораптардағы оқтарын салыпты; телефоншылар сым шумағын арқалаған; жауынгерлермен бірге екі санитар кетіп бара жатыр.
Оң жақ қапталда ел қатарлы винтовка ұстаған взвод командирінің көмекшісі сержант Волков тұр, бейбіт кезеңдегі мамандығы – слесарь, үнемі тұнжырайды да жүреді, әскери қызметте қатал. Алдыңғы күнгі түнде жүздеген жауынгерлермен бірге Середаға бұл да барған; айтушылардың сөзіне қарағанда, ол жауды үндемей жүріп-ақ жайпай беріпті, өзі келгеннен кейін де ешкімге тіс жарған жоқ. Жас Донскихтың қасына қырықтағы Волковты білетіндіктен әдейі қостым: бұл немістің алдында бүгежектейтін болса өзіміздің адамды да атып тастаудан тайынбайды. Алакөбеңде бәрін де жүзбе-жүз таныдым. Көпшілігі винтовкадан неміске бірінші рет оқ атқалы тұр, көпшілігі алғашқы атыста-ақ жүректері аузына тығылып, зәресі қалмайтыны анық. Сендерге не тілесем болады, жауынгерлерім? Шамам келгенше бәрін де айттым; мүмкіндігімше берерімді бердім. Ал жарайды қоштасар алдында... – Тік тұр! Жарты айналым солға бұ-рыл! Оқта! Жалғыз тұрған шыршаның ұшар басын көздеп, дүркін-дүркін... Взвод... Елу майланған затвор жұмсақ та қаһарлы дыбыспен сырт-сы­рт етті. Винтовкалар иықтан серпіліп алға қарай кезелді. Кешкі аспан аясында жағадағы дөңестен зәулім шыршаның қап-қара сұлбасы оқшау көрінеді. Сарбаздар ауыздан шығар бұйрықты күтіп тұр. Мен айғай салдым: – Атыңдар! Сатыр-гүтір үн құлақ тұндырды.
Бір мезетте найза ұшы мен ұңғы шетін жарқыратып қызғылт оттар тізбегі пайда болды. Сынып, опырылып, қарға құлаған бұталардың дыбысы құлаққа жетеді. Затворлар қайтадан сытырлап, дүмі иыққа тірелген винтовкалар қайта тына қалды. Қарайған қылқан сұлбасы бұрынғыдай тұтас емес: ұшып кеткен шырша бұтақтарының орны үңірейе ағараңдайды. Қызғылт жалын тағы да жарқырай зулады, дүркіреп тағы оқ атылды, салбыраған ауыр бұтақтар тағы құлады. Үшінші дүркін оқтан кейін шыршаның бас жағы түбінен кескендей иілді, одан дір-дір қағып барып қайта тіктелді; әлден мезгілде құлап бара жатқандай доғал бұрыш жасап еңкейе баста­ды. Сөйтті де бірнеше секунд ілігіп тұрып, төмендегі бұталарды сындыра-мындыра, жерге гүрс етті. Ал аспан аясында жаңағы зәулім сүйір төбенің орнына кетік дің қана қараңдап қалды. Қаруды аяққа түсіріңдер деп команда бергеннен кейін: – Жақсы атасыңдар! Жауынгерлер бір мезгілде оқ атқандай саңқ етіп: – Совет Одағына қызмет етеміз! Дүркін-дүркін оқ атыңдар деген команда бойынша! Ажал оғын ақырын ғана сіркіретпей, нөсерлете төгіңдер! Өз винтовкаларыңа сеніңдер, жолдастар! Лейтенант Донских, баста. Өзге орыннан Брудныйдың да взводын шығарып салдым.
Алайда он сегізінде де, он тоғызында да немістер біздің тарапқа аяқ баспады. Екі тосқауыл да орман шетінде ұзаққа созылатын шайқас үшін жер асты бекіністерін жасап, бұғып жатты. Қарағай басында немістер жаққа қарап, бақылаушылар отырды. Бірақ екі жолда да тырс еткен тіршілік белгісі жоқ. Донских пен Брудный белгіленген уақытта күніне бірнеше рет телефон арқылы: « Жау көрінер емес » деп мәлімдейді. Волоколамск бекінісі ауданының тұтастай орталық бөлігі – біз ғана емес, көршілес батальондар майданы да бұл күндері жау тарапынан селт еткен қысым көре қойған жоқ; немістер мұнда барлау топтарын да жібермеді. Әйткенмен, бүйірден, батальон алқабының сол жақ шетінен, Руза өзені барып сіңетін орман сыртынан гүрсілдеген зеңбірек үні тоқтаусыз естіліп тұрды. Онда біздің танкіге қарсы артилле­рия шайқасып жатқан. Панфилов оған – дивизияның сол қанатына барлық зениттік пулеметтерді салды, оның ішінде менің батальоныма тиесілі қару да бар. Біздің оң жағымызға қарай орналасқан батальонның бір ротасын да сонда ауыстырды, ал олардың бос қалған орнын қолдағы күшпен толықтыруды бұйырды. Біз майданның қалай қарай ауысқанын түнде соғыс өртінің алау сәулесі арқылы, күндіз дыбыс бойынша бақылап отырдық. Дүбір жақындай қоймады.
Керісінше, ол арагідік тынши қалғандай болады, тек майданның түп тереңіне қарай, біздің ту сыртымызға ауысқаны байқалады. Ол төңіректегі жағдайдың ұзын-ырғасын білуші едім. Неміс соққысының өзегі сол он алтысы күнгідей қалды. Немістер қосымша күш шоғырландырып алға жылжыды. Екі-үш дивизиямен, оның ішінде танк дивизиясы да бар, біздің желке тұсымыздағы « рокадаға » ( тырнақшаға алып жазыңыз: майдан шебімен қатар жатқан жол « рокада » деп аталады ) – Можайск – Волоко­ламск тас жолына жұлқына шықты. Сөйтіп Волоколамскіге қарай бұрылды. Біздің батальон майдан шебімен іргелес жол бойында шайқасып жатқан әскерлердің тылы мен бір бүйірін соққыдан көлегейлеуге тиіс еді. Бірақ немістер бізге жақындай қоймады. Біз бен жаудың арасында бұрынғыша ені он екі-он бес километрге созылған бос алқап жатты. Немістің жаяу әскері. Бірнеше минуттен кейін Донских мені қайтадан шақырды. Олар да жаяу әскер. Әзірше он. Кінәлімін, қазір ғана жеткізді: тағы екеу бар екен. Жібермейміз, жолдас комбат... Донских кетті. Ал мен тұтқаны құлағыма әлі тосып тұрмын. Жерге көмілген сымның арғы шетінде сол жақта болып жатқан жағдайды маған жеткізіп тұратын байланысшы отыр. Құлағым сыбдыр еткен дыбысты қалт жібермейді.
Әрбір сөздің қандай ырғақ, нендей бояумен айтылғанына дейін жіті сезінемін. Мен окоптағы байланысшы көрген нәрсені взводтан сегіз шақырым жердегі штаб блиндажында отырып-ақ көретіндеймін. Ұзын, ашық жүк машиналары бұл күндері қайтадан аяз тұрып, қазан айының ерте түскен ала шабыр қары араласқан қатқақ жолда ақырын ілбіп келеді. Көлік шанағының шет-шеті мен ортасына орнатылған орындықтарда винтовка, автомат ұстаған неміс солдаттары отыр. Бұл қазір санаға сыймайтын жағдайдай көрінуі мүмкін, ал сол кезде, бір мың тоғыз жүз қырық бірінші жылдың қазан айында немістер Мәскеу түбінде шабуыл жорығына кейде осылайша: ешбір барлаусыз, патрульсіз, екі шеттегі күзетсіз-ақ, ыңғайлы жабдықталған жүк машиналарына отырып алып, « русь » ұшырасқан жағдайда тырқырата қуатынына бек сенімділікпен шыға беретін. Ал « русь » орман шетінде біздің жермен әлдебір бай-патша сынды емін-еркін жылжыған көк-жасыл шинельді, көк-жасыл пилоткалы адамдардан көз айырмай, бұғып қана, шүріппесі қайырылған винтовкаларын қыса ұстап, « атыңдар! » деген команданы күтіп жатты. Телефон мембранасы тықыр ете түскендей көрінді. Мен жұлып алғандай: – Иә, не болды анда? Тағы бірдеңе тырс етті. Мен де атып жатырмын. Дегбірді алып, ұзақ үнсіздік орнады.
Немістер қашты! Міне, ойды іске асыру деген, міне, соғыста жауды қуу деген! Демек, бізде жан мен тәнді талқан қылатын, немістерді лездің арасында тәртібі мен өркеуделігінен бездіруге мәжбүр ететін, олардың « жоғары » нәсілдігі мен әлемді жаулайтын жеңілмес армия екенін ұмыттыратын құдіретті күш бар. Ех, қазір атты әскер болғанда ғой, шіркін! Зытып бара жатқанында өкшелеп, атпен қуып жетіп, есін жидыртпай оңды-солды қылыштың астына алсаң! Мені жеңіс қана емес, сананы ашқан жеңіс құпиясы рахатқа батырды. Күш бар бізде! Оның аты... Жоқ, мен дәл сол сәтте оны өз атымен атай алмадым. Бізге керегі де сол, – дедім мен. Әбігерленсін. Адамдарыңды жасыр. Бірақ жан-жағыңды байқаста. Телефон арқылы ұрыстың жайын бақылап отырдым. Немістер бастапқыда автомат, винтовка, пулеметтен оқ жаудырып, одан взводқа қарсы минометтер іске кірісті. Гитлерлік армияның сол кездегі бір артықшылығы да осында еді – минометтері көп. Мотоатқыштары отын секілді жинамалы минометтерін өздерімен бірге жүк көліктеріне тиеп алып жүретін. Жауынгерлер тасаға кетті. Екі сағатқа созылған атыстан кейін орманға жақындаған неміс барлаушылары оқ астында қалды.
Қызынып алған взвод жолға ешкімді жолатқан жоқ. Мен телефон арқылы рота командирлеріне осы ақпаратты дереу жауынгерлерге жеткізіңдер, олар өз жолдастарының немісті қалай жайпап жатқанын білетін болсын деп тапсырдым. Екінші ротаның баппен қимылдайтын қырық жастағы командирі Севрюков: – Жолдас комбат, жауынгерлер ендігі бәрін біледі, – деп жауап берді. Мұны Севрюковтың күліп тұрып айтқаны сезіледі. Жарыса сөйлеп, бәрін әңгімелеп беріп жатыр. Мен таң қаламын, жолдас комбат... Севрюков өз ойын айтпастан бұрын ойланып алатын еді. Мен де оның сөзін күле тұрып, қызыға тыңдадым. Олардың әкелерін таныттық дейді. Білесіз бе? Бірақ жібере алар емеспіз: қалай соғысқандарын айтып, ауыздары әңгімеден босар емес. Оның даусынан аңғарылған қуаныш менің де жанымды тебірентті. Мен тұтқаны қойдым. Менің штаб бастығым, арықша келген, сөзге сараң, алғыр Ра­химов орнынан тұрды. Барыңыз. Ол неміс шебінің қапталдарынан қырық адамнан екі топ бөлініп шығып, взводты айналып өтіп, қоршауға алғысы келетін секілді деп мәлімдеді. Донскихтың дегбірі қашып тұр.
Оның аздап қорқасоқтайтынын, сытылып кетететін сәт жеткен жоқ па деп сұрағысы келетінін түсініп тұрмын; – әйткенмен, ол – кішіпейіл, өр мінезді Донских бәрібір сұрай қоймады. Жақындайтын болса, оқ жаудырсын. Саспа. Олардың өзі сенен қорқады. Донскихтың келесі мәлімдемесі былай болды: – Жолдас комбат, жан-жақтан атқылап жатыр. Оларды біраз бөгей тұр. Бұл жолы ол ышқыныңқырап қалды: – Жолдас комбат! Қоршап алуы ықтимал... – Абыржыма, Донских. Көз байланып келеді. Түн қараңғысында сытылып кетесің. Мықтырақ бол, қымбаттым. Бұл сөздің аузымнан қалай шығып кеткенін аңдамаппын. Мен осынау көгілдір көзді Донскихпен устав бойынша емес, жүрек арқылы сөйлескен едім. Сіз Донских неліктен сонша тықыршыды деп ойлап қалған шығарсыз? Сізге ол бір сәт жігерсіз, жалтақ болып көрінуі де ғажап емес. Бірақ түсінерсіз: ол жазу үстелінің қасында, бейбіт күндегі станок басында, оқу-жаттығу алаңында да жүрген жоқ. Оған ажал төніп келе жатты.
Ол оның ысқырығын естіп, өз көзімен көріп те отыр – немістер жарқырағыш оқпен атуға кіріскен; оқ тұс-тұсынан қызылды-жасылды ұшқынын шашыратып зу-зу етеді; тіпті, тиіп кете жаздап, құлағының түбінен заулайды, ал мұндайда ақыл мен ерік-жігерге бағына алмайтын жүрек атқақтап аузыңа тығылмай ма. Адам механизм де, кеспек ағаш та, кесек темір де емес. Донских өмірінде алғаш рет алапат қыспаққа салған сұрапыл шайқасты бастан өткерген еді. Сегіз шақырым шалғайда отырып мен оның жүрек дүрсілін жіті сезіндім. Мен салқын санадан гөрі түйсікпен қолдауға тырысып отырған осынау қолма-қол айқас офицерінің бойындағы рухани күш жауынгерлерге де берілді. Кенет – иә, кенет, тіпті күтпеген жерден, Донских ентіге хабарлады: немістер шегініпті. Әуелде сене алмадым. Қарасам, штаб блиндажының терезесі қараңғы екен; ымырт жабылыпты. Кешікпей Донских қуаттады: жау біраз атқылап, одан айқайласып, қараңғылықты пайдаланып, өліктерін жинап алыпты да тайыпты. Бұл шағын ғана ұрыс еді, бірақ шексіз бақыттан шаттанып, сақылдап күлгім келді, атқа отыра салып, Донскихқа, жауынгерлерге, біздің қырандарға қарай құстай ұшқым келді. Сол түні лейтенант Донскихтың взводы орын ауыстырды. Ал батальонның маңдай алды тып-тымық.
Белгіленген сағатта Донских пен Брудный: жолдар – бос деп мәлімдеді. Сонау, бірталай ілгеріде бақылаушылар тура кешегідей биік ағаш басына шығып, немістерге көз тігіп жүр. Мен кенеттен соғылатын қоңырауды күттім. Айтқандай-ақ – Жолдас комбат, ана жақтан... Телефоншымен бір адамша қоян-қолтық араласып кеткенбіз; түсіндірудің қажеті де жоқ еді; қай жақтан екенін онсыз-ақ ұқтым. Брудныйдың тез сөйлейтін мәнерін таныдым. Тәрізі, оның да кезегі келген секілді. Брудныйдың взводы, өзіңіз білетіндей, басқа жолдың түбінде жасырынған. Кавалеристердің соңынан ілескен мотоциклді топ пайда болыпты. Бүгін жау біршама сақ қимылдады: алдыға барлаушыларын жіберді. Әйткенмен, жауынгерлер орман ішінде мұқият жасырынған еді. Жол жиегіндегі Брудныйдың взводы немістерді аңдып жатқан шоқ тоғай шағын ғана-тын. Алайда іргедегі жарты километрдей жерде тағы бір орман бар, ыңғайлы сәтте жаудан сытылып шығып соған жетіп, жолға қайта шығуға болады. Бір сағаттан кейін аттылы және мотоцикл мінген немістер кері қайтты – олар үшін өзенге дейінгі жол бос. Арада біраз уақыт өткенде Брудный жаяу әскерін тиеген жүк көлігі көрінгенін мәлімдеді. Жол бойында ешбір қауіп жоқ деп санаған немістер машиналарымен, екі бүйірге қойған күзетсіз-ақ, дәл кешегідей тартып келеді.
Біз дайынбыз. Салмақпен қимылда. Тұтқадан байсалды да нық дауыс естілді: – Құп болады, жолдас комбат. Болған жағдайды маған тағы да байланысшы хабарлап отырды. Бұл жолда да кешегідей жағдай қайталанды. Тосқауылдан бірінші, екінші, үшінші мәрте дүркін-дүркін оқ атылды. Немістер тағы да көліктен секіріп түсіп, үйреткен нәрселердің бәрін команданы, тәртіпті лезде естен шығарып, үрейі ұшқан тобырдай тым-тырақай безе қашты. Маған алыстағы орман ішінен хабар беріп отырған телефоншыдан шайқастың анық-қанығын қазбалап сұрадым: – Қашып бара ма? Әлде жата қалды ма? Мейлінше дәл жауап бер! Біз жолдас комбат, қазір де бұлардың әкелерін таныттық. Бұл жайында кеше ғана ойланып едім. Немістер тұтқиылдан дүркірете атылған оқ астында қалған жағдайда өздерін қалай ұстағаны жөн? Дереу жер бауырлап жата қалып, өршеленіп, қарсы оқ жаудыра ма? Жан сауғалау сезімі әркімді ешбір командасыз-ақ осындай әрекетке апармас па еді. Десек те, әлдебір тылсым күш жаудың санасын сансыратып, есті алып, ақылдан адастырып, ажалдың оңай жемтігіне айналдырды. Сонау күндерде, алғашқы шайқастарымыз кезінде осы күштің қияпатын аңдаған едім. Асықпаңыз.
Мезгілі жеткенде – біз оның атын атап, ол жөнінде кеңесетін боламыз. Желіні тексеруге жөнелген телефоншылар немістерге кезігіп, қайта оралды. Мен не болғанын түсінбей, телефоншыларды тергеудің астына алдым. Дұшпан бұларға жол бойындағы селодан оқ жаудырыпты. Телефоншылар онда қанша неміс бар екенін, олай қарай машинаның өткен-өтпегенін білмейді. Қызық. Тықыршып, маза кетті. Біздің взвод қайда? Тағдыры не болды? Қоршауға түсіп қалғаннан сау ма? Сонша тапқыр, алғыр Брудный сытылып кететін сәтті бос жіберіп алды ма екен? Не істейміз? Өз адамдарымды ажал тырнағына тастай алмаймын. Бірақ қайтіп көмектесемін? Немен? Бір взводты өзім алып, жасырынып барып құтқаруға құлшындым. Жоқ, оған қақым жоқ қой – маған батальон қарап тұр, маған сегіз шақырымға созылған майдан қарап тұр, мен осында болуға міндеттімін. Жаным қысылып, жағдайды салқын санамен безбендеп, шешімін табуға тырыстым. Жарайды, взвод қоршауға түсті дейік. Бірақ менің елу сарбазым, елу қыраным оп-оңай беріліп, қол көтере қоя ма? Жоқ, олар өліспей беріспейді. Мен осыған сендім, командирге сендім.
Олардың қолында винтовкалары, төрт қол пулеметі бар, патрон жеткілікті, – ендеше, аңдысқан жау, бұлармен тартысып көр! Мен оларды құтқару үшін өзіміздің барлаушылар взводының жартысын аттандырдым. Жарты взвод! Біз о кезде осындай күшпен-ақ шайқасқанбыз. Командирге: « Жымып басып, жақындап бар, бас салып ұрына кетіп жүрме, ақылмен, ұстамдылықпен қимылда, қараңғылық түсуін күт те, Брудныймен байланыс орнатып, оған жәрдем бер » – деп бұйырдым. Брудныйға: « Сытылып шыққаннан кейін, алдында тапсырғанымдай, взводымен бірге жолға шықсын; ертең өзге тосқауыл құрып, немісті қайтадан оқпен қарсы алсын » – деп сәлем айттым. Ымырт жабылғанша екі сағаттай уақыт бар. Ешкіммен кездесуге де, сөйлесуге де зауқым жоқ. Ойлайтыным тек қатынассыз қалған взвод, жол бойындағы орманда арпалысқа түскен елу сарбазым. Өзенге қарай аяңдап келемін. Анадайда қызыләскерлер тоң жерді қопарып, ағаш тасып, жалған шеп жасап жатыр. Ол маңайға да барғым келмеді. Алыстан: күйбеңдеп, өте сылбыр қозғалатындай көрінді... Ширағырақ қимылдамай ма!
Ал біздің адамдар, елу жауынгер өзеннің арғы жағында осынау қымбат сағаттар мен минуттер үшін жаудың жолын бөгеп, табан тіреп айқасып жатыр. Егер қастарына барсам ашу-ызам сыртқа теуіп, жазықтысына да, жазықсызына да айқай салатынымды сезіп тұрмын. Өзеннің арғы бетінен неміс минометтерінің тарсылы естіле ме деп құлақ тігемін. Жоқ, о жақ тып-тыныш. Мүмкін онда бәрі біткен де шығар? Сөйтіп өзімнің Брудныйымды, өзімнің Курбатовымды, өзгелерді енді көре алмайтын болғаным ба. Кейін келе-келе, соғыс қатайтқан соң, жүрек мұнша сыздап, бұлайша ауыра бермейтін-ді. Блиндажға келіп барлаушылардың хабарын күттім. Қоңыраулатқан екінші ротаның командирі лейтенант Севрю­ков екен. Ол: – Жолдас комбат! Лейтенант Брудныйдың взводы қоршаудан шықты, – деп мәлімдеді. Олар осында, жолдас комбат. Мұнысы да дәл қазір жанымды қинап жіберді. Рота құрамына келіп қосылды. Ештеңе түсініп жарытар емеспін немесе, анығында, түсінуін түсіндім-ау, бірақ... Бірақ, бәлкім, қазір, тура осы сәтте жағдайдың бәрі айқындалып, басқаша сипат алар. Севрюков: – Лейтенант Брудный... және жауынгерлер. Қайтып оралғандарды айтамын. Алтауы оққа ұшыпты, жолдас комбат, – деп жауап берді.
Жол не болды? Сұрақ аузымнан шығып кетті, әйтпесе, сұрайтындай да не қалды өзі? Бәрі түсінікті ғой... Севрюковтың жауабын естідім: жолды жау басып алыпты. Мен үнсіз қалдым. Севрюков: – Жолдас комбат, телефонда тұрсыз ба? Тұтқаны ілгеніммен, орнымнан бірден тұра қоймадым. Жолдан айырылу масқара жағдай емес-тін. Бұған мен дайынмын-ды. Біздің тактикалық есебіміз бойынша, бұл ертең-бүрсігүндері әйтеуір болуға тиіс жәйт. Алайда бүгін менің лейтенантым, менің взводым, менің жауынгерлерім жолды бұйрық берілмесе де тастап кетіп отыр. Қашқан! Бірнеше минуттен кейін атқа мініп екінші ротаның басқару пунктіне келдім. Бұдан үш апта бұрын ымырт жабыла осы маңайдан жауынгерлерді аттандырып салғанмын. Қазір де қас қарайған шақ-ты. Бірақ о жолы мен саппен қарсы алған болатын. Ал қазір қайта оралған қызыләскерлер қырбық қар басқан жерде шаршап-шалдығып отыр, кейбіреуі жамбастап жатыр. Блиндаж түбіндегі ойлы-қырлы жарқабақпен жалғасқан ылдилау дөңесте командирлер тобы тұр екен. Солардың арасынан бәкене бойлы біреу шығып, маған қарай ұмтылды. Өзі жүгіріп келе жатқан бетте: – Встать! Смирно! Бұл Брудный еді. Жақын келгенде қолын шекесіне апарып, алдымда сымдай тартылып тұра қалды.
Қобалжыған үнмен: – Жолдас батальон командирі... – дей бергенінде оның сөзін бөлдім: – Лейтенант Севрюков! Мұнда келіңіз! Севрюков денесін ауырлау көтеріп жүгіре жетті. Взвод неге сапқа тұрмаған? Бұл не деген бейберекеттік? Кәне, бәрін сапқа тұрғызыңыз! Командирлер де сапқа тұрсын! Қасыма Бозжанов келді. Ол сыбырлап қана, қазақша: – Ақсақал, не болды? Мен: – Бұйрық сізге жүрмей ме, жолдас политрук? Сапқа тұрыңыз! Бозжанов бірер секунд маған қарай дөңгелек жүзін көтеріп, еміне қарап қалды. Бірдеңе айтқысы келгенмен, бата алмай тұр. Дәл қазір менің ешқандай жұбаныш сөзге құлақ аспайтынымды түсінді. Саптың пышақпен кескендей түзу сұлбасы ақ қар бетінде қараңдай көрінеді. Күн тымық еді. Тек алыстағы түп тереңнен, шығыс тұстан дүңкілдеген зеңбірек дыбысы естіледі. Мен саптың қасына келдім. Бұл жолы Севрюков рапорт берді. Оның жанында тік тұрған күйі түсі бозарып Брудный тұр. Мен соған бұрылып: – Баяндаңыз, – дедім. Ол аптығып сөйлей бастады: – Жолдас комбат, менің қарауымдағы күшейтілген взвод жүзге тарта фашисті жер жастандырды, бірақ біз қоршауда қалдық.
Мен шаубыл жасап, сытылып шығуға шешім қабылдадым... – Жақсы. Ал қайтадан жолға неге шықпадың? Мен мұны қатты ызалана, зекіре айқайлап айттым. Осылай ақталуға аузың қалай барады? Жау бізді Оралға дейін қуатынын мәлімдеген. Сеніңше, сонда оның айтқаны бола ма? Біз Москваны беріп, елімізді беріп, отбасымызға, кемпір-шал, әйел, бала-шағамыздың алдына қашып келіп тығылып: « Бізді соңымыздан қуды... » дейміз бе? Солай ма? Айтшы. Брудный үндемейді. Жағыңның отын шығарып, бетіңе түкірер еді. Сен Қызыл Армияның командирі емессің, сен қорқақсың. Алыстан тағы да зеңбірек дүбірі естілді. Анда – сырт жағымызда да толған неміс. Олар кеуделеп Москваға өтпекші. Онда біздің бауырларымыз жан алысып, жан берісіп жатыр. Біздің батальон мұнда оларды бүйірдегі соққыдан қорғап тұр. Олар біздің табандап шайқасып, жауды өткізбейтінімізге сенеді. Ал мен саған сендім. Жолды бөгеп ұстап тұрады деп ойладым. Сен болсаң қорқақтық көрсеттің. Қаша жөнелдің. Сен жолды тастап кеттім деп тұрсың ба? Жоқ! Бара бер. Мен қолыммен өзен жақты нұсқадым. Брудный мен көрсеткен артқы жақты көргісі келгендей, басын кекжең еткізді.
Дегенмен ол менің алдымда қаққан қазықтай тік тұрған қалпын бұзған жоқ. Соларға кет! Егер қаласаң, соларға қызмет жаса! Немесе өлтір оларды! Мен саған мұнда келуді бұйырған жоқпын. Маған қашқын керек емес! Кет сонда! Взводқа басқа адам командир болады! Жалғыз өзің бар! Батальон командирі жауынгерлік бұйрықты орындамаған офицерге өз билігін әр түрлі жолдармен қолдануы мүмкін: оны қайтадан ұрысқа жібереді, орнынан алады, сотқа береді, тіпті сол сәттегі жағдай талап етсе, табанда атып та тастайды. Ал мен... Мен де оны сол орында соттадым. Бұл да саптың алдындағы ату жазасымен бірдей-тін – әскери арды ұмытып, сарбаздармен бірге жаудан қашқан командирді тірідей өлтіру еді. Сөйтіп, абыройсыздықты абыройсыздықпен жазаладым. Брудный, шынында да, сөздің біткені, менің өзін батальоннан қуып жібергенім санасына жетпегендей, үнсіз саптың алдында, әлі меңірейіп тұр. Бұл ол үшін ең масқара сәт еді.
Ол ком­сомол мүшесі-тін; әлбетте, оның соғыс туралы, ажал жайында талай толғанғаны анық; шайқас кезінде Отан үшін жан қиюға тура келуі мүмкін екенін де жақсы білді; батыл болуды қиялдап, жеңіс шаттығы жөнінде, сонымен бірге құрмет пен атақ-даңққа бөленіп, титтей болса да, бағасының қымбаттылығын сөзбен айтып жеткізуге келмейтін – өзінің жеке бақыты хақында армандағаны да даусыз. Бірақ сұрапыл соғыстың өзі жетіп, қиян-кескі ұрыс басталғанда комсомолец Брудный, лейтенант, взвод командирі өз взводымен бірге қаша жөнелді. Сөйтіп – ешбір пікірталассыз, дауысқа салусыз сот шешімі айтылып үлгерілді, және үкімді дара билеуші әскери басшы, батальон командирі комсомол бюросының отырысында емес, майдан даласында шығарды. Армандар адыра қалды. Брудный өз жанын сақтап қалды, бірақ ол үшін өмір біткен еді; оған сап алдында « қорқақ » деген ат берілді; « кетсін! » деген үкім кесілді. Ол осының бәрі өлімнен де үрейлірек екені түйсігіне кірмегендей, әлі де менің әлдебір ақтық сөзімді күткендей, безірейіп тұр. Мен де оған үндеместен тесірейе қарадым. Сол сәтте жібімеске бекінген едім. Кеудемде ешбір аяушылық болған жоқ.
Мені соғысқа қатысқан адамдар түсінеді; мұндай сәттерде жек көрушілік өзіне қайшы келетін өзге сезім атаулыны отпен өртегендей күйдіріп жібереді. Брудный түсінді: сөз біткен. Оның қолын шекесіне апаруға дәрмені жетті: – Құп болады, жолдас комбат! Ол осыны айтты да, әскери тәртіп бойынша сол жақ иығы арқылы, өкшесінен кілт бұрылды. Сөйтті де, Руза өзенінің көпіріне жетіп алуға асыққандай жеделдете басып, қараңғылықты жамылып жау дамылдап жатқан түнек құшағына сіңіп кетті. Оның: – Жолдас лейтенант, мен сізбен бірге... – деген сөзі бәрімізге естілді. Мен полуавтомат асынған осынау иықты, еңселі сұлба мен дауысты таныдым. Ол тоқтады. Онда... – Саптан шығуға кім рұқсат берді? Орныңа тұр! Егер керек болса, тәртіп бойынша Қызыл Армия командирі ретінде менен рұқсат сұра. Сапқа оралған Курбатов: – Жолдас комбат, сөз айтуға рұқсат етіңіз! Бұл митинг емес. Сендердің де командирлеріңмен бірге қашқандарыңды білемін. Бірақ сендер үшін командир жауап береді. Егер ол қаш деп бұйырса, қашуға міндеттісіңдер! Менің сөзімді естіп тұрсыңдар ма? Егер командир қашыңдар деп бұйрық берсе, қашуға тиіссіңдер. Жауап беретін сол.
Ал командир « тоқта! » деп бұйырса, онда онымен бірге сендердің әрқайсың, әрбір адал солдат қашып бара жатқан адамды атып өлтіруге міндетті. Командирлерің сендерге ие бола алмады, тоқтата білмеді, өзіне бағынбаған сарбаздар кездескен жағдайда оларды атып тастай алған жоқ. Міне, енді сол айыбының жазасын тартты. Кенет Брудный көрінбей кеткен түн түнегі арасынан бейне бір елес секілденіп соның өзі шыға келді. Қайтадан бұрқ ете түскен жек көру сезімімен қатар енді бұдан мүлде түңілгендей күйге түстім. Жалынып-жалбарынуға келді ме сонда? Өзінің ездігін мына жерде де көрсеткені ме? Брудный сәл тұтығып барып жауап қатты: – Комсомол билеті. Командирлік куәлік, хаттар. Мен Бозжановты шақырдым. Брудный шинелінің ішкі қалтасынан жұқа қағаз бумасын шығарып, Бозжановқа ұсынды. Өзге ештеңе айтқан жоқ, бірақ ол осынау бір ауыз сөз арқылы бүкіл өтінішін жеткізді. Брудный басын салбыратып тұр. Мен мұны қорқақтың қулығы деп ұқтым. Өзі де, тегінде, қайта оралғанында: комбат политрукті шақырып алады, ал политрук араша түседі деп, осы әрекетті есепке алса керек.
Мен саған арыңды сақтап қалуға мүмкіндік беріп едім, енді жүрексіздігіңді тағы көрсетсең, обалың өзіңе – арсыз-ақ өле бер » – деген ой келді. Ол жаққа бармай-ақ та қой. Әне саған – басқа жол. Мен тылға апаратын соқпақты нұсқадым. Оның өзі ғана еститіндей етіп: « Жарайсың, міне азамат, сөйту керек! » – деп сыбырлағым келді. Жаным тебіреніп, ет-жүрегім елжіреді. Бірақ мұнымды ешкім сезген жоқ. Сен маған керек емессің. Бозжанов электрлі фонарын жақты: жарық Брудныйдың жүдеу тартқан қараторы жүзіне түсті – көзі шүңірейіп, ұрты суалып, шықшыт сүйегі одырайып кеткендей көрінді, беті нарттай қызарып тұр. Одан сәуле жарығы бума қағазды көрсетті. Бозжанов соны алды да, фонарь сөнді. Кілт бұрылған Брудный жеделдете басып, ұзай берген. Мен: – Курбатов, лейтенантқа полуавтоматыңды бер! Оған көрсеткен жалғыз көмегім осы еді. Мен батальонның беріктігі үшін, шептің – Москваны қорғап тұрған кеудедегі де, Руза өзенінің жағасындағы да шептің беріктігі үшін жауап беретін едім. Жолдағы тағы бір шайқас 1 Штаб блиндажына қайта оралған соң, өзіме Курбатовты шақыртып алдым. Ол тұнжырай кірді.
Кеудесін шалқақ ұстайтын, сұлу, қайратты және өзі батыл да болу керек – жау өзгелермен қатар осы адамды да қуыпты. Неге? Жағдай неліктен бұлай болды? Міне, осыны білуге міндетті едім. Неге қаштыңдар? Курбатовтың жауабы сараң шықты. Бұғып жатқан немістермен атыс кезінде жақыннан, тура желке тұстан сатырлаған автомат дыбысы естіледі. Ағаш тасасынан жауынгерлердің сыртын ала жарқырауық оқ ұшады. Брудный « За мной! » деп айқай салыпты да, винтовкаларын көлденең ұстаған взвод, күнібұрын жоспарланғандай, орманнан шығып, көрші тоғайға қарай лап қояды. Кенет сарбаздардың қарсы алдынан да оқ борайды. Біреу құлайды, екіншісі бажылдап, ойбай-аттанға басады. Содан жұрт бір шетке қарай тұра безеді де, сол сәттен-ақ ешкімді тоқтату мүмкін болмайды. Бірақ жарқырауық оқ қарша жауып, қыр соңдарынан қалмапты; немістер өкшелеп қуып келе жатқан бойы атысты тоқтатпаған; әскери тілде мұны « иықтан түсірмей ату » дейді. Мен: – Сендерді қуалаған автоматшылардың саны қанша? Курбатов томсарып: – Білмеймін, жолдас комбат, – дейді. Әлде одан аз ба? Курбатов үндемей, көзін төмен салды. Менің солдатымның жанына батқан не?
Мен оның қысылып, ұялғанын аңдадым. Ұят... Мұның не екені туралы ойланып көріп пе едіңіз? Егер соғыста солдаттың ұяты өлсе, егер іштегі қақпайлап отыратын осынау дауыстың үні өшсе, ешбір машық, ешқандай тәртіп армияны нығайта алмайды. Артынан оқ борағанда Курбатов та өзгелермен бірге қашты. Үрей оның құлағына: « Сен өлдің; сенің жас өмірің қор болды; қазір сені не өлтіреді немесе жарадар қылып, мәңгілік мүгедекке айналдырады. Қашып құтыл, жүгір! » – деп айқайлайды. Бірақ тағы бір құдіретті дауыс: « Жоқ, тоқта! Қашу деген – сорлылық және масқара! Сен қорқақ ретінде таба боласың! Тоқта, шайқасқа кір, Отанның лайықты ұлы бол! » – дейді. Осынау аласапыран ішкі арпалыс сәтінде, таразы басы алма-кезек, бірде олай, бірде былай тартып, солдаттың жаны қақ айырылған кезде – жалғыз ғана команда қаншалықты қажет еді! Командирдің сабырмен, қатты айтылған әмірлі үні – бұл Отанның өз ұлына деген бұйрығы болар еді. Команда жауынгерді жүрексіздіктің тырнағынан жұлып алып, сарбаз бойына әскери оқу-жаттығу, тәртіп сіңірген дағдыларды ғана емес, барлық арұят, патриоттық сынды қастерлі қасиеттерді жұмылдырар еді.
Брудный абдырап, өзінің команда беруге міндетті болған сәтін өткізіп алды. Соның салдарынан взвод шайқаста жеңіліс тапты. Соның салдарынан қазір солдат менің бетіме қарауға батпайды. Ал мен ше? Батальонда кездескен, алдағы уақытта да болатын барлық жағдайлар үшін, ұрыстағы әрбір сәтсіздік үшін, әрбір қашып-пысу оқиғасы үшін, әрбір командир мен жауынгер үшін мен жауап беремін. Менің взводым жауынгерлік бұйрықты орындамады, демек, жауынгерлік бұйрықты орындамаған – менмін. Болған оқиға жайын телефон арқылы полк штабына мәлімдеп, тиісті түсініктемемді берген соң тұтқаны орнына қойдым да... қатал сот алдында – өз ар-намысым мен өз ақыл-парасатым алдында жауап беруге кірістім. Қателіктің түп-негізіне жетуге міндетті едім: менің кінәм неде? Взвод басына жарамсыз командирді қойғандығымнан ба? Оның қорқақ екенін алдын-ала түсінбегендігімнен бе? Жоқ, мәселе мұнда емес. Ол қашқаннан кейін де, саптың алдында жазасын тартқаннан кейін де менің жан-жүрегімді жібіте алды ғой, арсыз еместігін көрсете алды ғой. Сонда ол оқ астында қалған сәтте нендей күйге түсті? Өз міндеті мен командирлік билігін неге ұмытты? Мүмкін өзгелердің қорқақтығының ықпалына түскен шығар? Жоқ, мен өз сарбаздарымды қорқақ дегенге сенбес едім.
Әлде оларды тиісті деңгейде дайындай алмадым ба? Жоқ, бұ жағынан да кінәлімін деу қиын. Ақиқат сыры санама біртіндеп барып, бұлыңғырлау, дөрекілеу түрде жете бастады. Бұдан бірнеше күн бұрын лейтенанттарға міндет жүктеген сәтте: сонда немістер біздің бірінші, екінші, үшінші мәрте дүркін-дүркін жаудырған оғымыздың астына мал секілді бас сұға бермекші ме деп ойлап едім ғой. Міне, сол кезде жылт еткен осы ойдан ешбір қорытынды шығармаппын; мен есті жауды ессіз деп санап жаңылысыппын. Біз немістің әскери басшысын жол бойындағы сонау алғашқы айқастан кейін-ақ ойлануға мәжбүр етіппіз, бірақ бұл өзім долбарлаған уақыттан сәл ертерек іске асыпты. Оның тосқауылға тап болған жағдайда не істейтіні туралы өз жоспары бар екен, соны күнібұрын аңдай алмаппын. Ол тұтқиылдан тиісуге тұтқиылдан тиісу арқылы жауап берді. Тым-тырақай қашу сырына дер кезінде дендеген жау менің взводымды сонау өзіміздің айламызды қолдану арқылы қуды – өткенде өз солдаттары зәресі ұшып безе жөнелгендей, күтпеген жерден маңдайдан ұрып, оқ жаудыру әдісін қолданды.
Бүгін ол жеңді, мені тырқырата қуды – санамда дәл осы « мені » деген сөзді қолдандым, – бірақ бұл жеңіс оның офицерлері мен солдаттарының батылырақтығынан немесе дайындығының мықтылығынан емес еді. Және жау мені санының көптігімен де алған жоқ, – біздің тактикалық ойымыз бойынша көп күшке аз күш арқылы да ұзақ уақыт қарсы тұруға болар еді, – ол өз кезегінде оймен, тактикалық қадаммен, ақылмен алды. Иә, мен кеше аздау ойланыппын! Мен шайқасқа дейін-ақ жеңіліс таптым. Міне, менің кінәм. Менің жауынгерлерім қашты. Жау оларды қашуға мәжбүр етті, соңынан түсіп қуалады. Ойша осыны көріп, қадала қарап тұрмын. Олардың жарқырауық оқ қамшылап, ажал қамшылап, жанұшырып, екі өкпені қолға ала безектеп келе жатқанын көремін; бұлардың артына түсіп, жүгірген бойда оқ жаудырып, ентіге, қара терге түсе, есіріп, екілене қуған немістерді көремін. Қашып келе жатқан жолда қаншама шоқ тоғай, тал-дарақ, сай мен жыра бар! Бір жерге бұғып, бүкіл қарудың ұңғысын жауға қаратып дереу жата қалып, жақын келген кезде қуудың қызығына түсіп алды-артты ұмытқан дұшпанға салқын қандылықпен қақ маңдайдан оқ жаудырса.
Брудный сабырдан айырылып қалды, ақыл-естен ажырап, солдаттың да ерік-жігеріне ие бола алмады – оның қылмысы сонда. Бірақ мен, батальон командирі, кеше шайқасқа дейін-ақ мұндай жағдайды күнібұрын болжап білуге міндетті едім. Жау осылайша жолды басып алды. Бірақ әзірше біреуін ғана. Екіншісіне әзірше ие бола қойған жоқ. Онда тосқауыл орнын ауыстырып, немісті Донскихтың взводы күтіп жатыр. Ертең дұшпан әлдебір айла арқылы мына взводты да қашуға мәжбүр етіп, өкшелей қуудың жолын қарастырады. Бір жарым сағат шамасында ол да жетті. Түр-тұлғасы өзгермеген секілді. Беті мен қолының терісі де баяғыша, қыздың кескініндей үлбіреп тұр. Жүзі алаулай кірген. Алайда алғашқы қимылы мен аузынан шыққан бірінші сөзінен-ақ Донскихтың өзгергенін аңдадым. Менің көзіме көзі түскенде күлімдеді: аздап ыңғайсызданғандай жымиятын мәнері таныс та жаңаша көрінді – күлкісінен әлдебір ішкі қуат атойлайтындай және ол өзінің жымиюға құқылы екенін жақсы біледі. Қимыл-қозғалысы да нық, жылдам. Бұрынғыдай емес, қолын да шекесіне еркін апарады, келгені туралы да жатық баяндады. Донских жайған картада тосқауыл орны белгіленбепті. Мұндай істе өз құпияңды карта бетіне әйгілеуге болмайды.
Бірақ алғашқы айқастың орны қазір жасырын емес – Донских оны есте сақталсын дегендей, қызыл түспен дөңгелете сызыпты. Мен сол жерге үңілдім. Біз екеуміз де білетін едік: мұнда рухтың ұлы сынағы өтті; мұнда жеңіс шаттығын бастан кешірдік, – бірақ бұл жөнінде екеуміз де тіс жармадық. Оған жол беруге болады. Бірақ қоршауға түсіп қалмау керек. Донских бас изеді. Көзқарасынан түсінгендігі аңғарылады. Мен сөзімді жалғастырдым: – Алайда дұшпан байқатпай қоршап алуы ықтимал. Мысалы, былай... Ол сені мына жақтан қапсырады. Сен сытылып кете бересің, ал алдын-ала дайындалған жау білдірмей барып, жолыңды тосып, сенің келе жатқаныңды көріп, сонадайдан күтіп жатады. Тақалған кезіңде қарсы алдыңнан оқ жаудырады. Онда не істейсің? Қайтеріңді білмей, аласұрып, қаша жөнелмейсің бе. Ол басын жұлқи көтеріп: – Мен қашпаймын, жолдас комбат, – деді. Жұрт қаша жөнелмей ме? Донских картаға қарап, шынын айту үшін ойланып, үнсіз қалды. Әйткенмен, мұндай жағдайға тап болудың қажеті не? Ондай күйге неміс түссін. Найзамен сен біреуін өлтірерсің, ал ақылмен мыңын өлтіресің. Бұл, Донских, қазақтың мақалы.
Жас жігіттің көгілдір көздері маған сеніммен қарады. Он-он бес минуттей қарсыласқан түр жаса, одан соң үрейленген болып безе жөнел. Соңыңнан қусын! Ойынды өз қолымызға аламыз. Олар бізді қумайды, түсінесің бе, оларды қулықпен өзімізді қууға мәжбүр етеміз. Жол бойымен қаш. Сөйтіп барып мына жыраға сырғып түс. Сол жерге дереу тығылып, жата қалу керек. Бірінші топ немістерді өткізіп жіберсін. Ал екіншісі оларды пулемет оғымен дүркірете атып, тура кеудеден соқсын. Жау жалт бұрылып, кейін серпіледі. Сол кезде мына тұстан тағы да қақ маңдайдан ұрған жөн. Қуғыншыларды екі оттың арасына алып, жайпап салу қажет. Түсіндің бе? Осынау ұрысты қиялмен өткеріп, Донскихтың жүзіне масайрай қараймын. Донских күлмеді. Мен оған не болғанын түсіне алмай қалдым. Бәлкім, ол бір сәт өз қолымен жасағалы тұрған қанды қырғын алдындағы үрейді бастан кешкен шығар. Дегенмен, жауабы нық шықты: – Мен түсіндім, жолдас комбат. Біз түрлі қалтарыстарды түбегейлей пысықтадық. Бұдан соң оған: – Маневрді жауынгерлерге мұқият түсіндір, – дедім. Ол қайталап сұрады: – Маневр дейсіз бе? Бұл сөз оған біртүрлі тосын көрінді.
Ол мұны жауды қыруға қатыссыз басқа ұғымда қабылдайтын сияқтанды. Бірақ сол бой­да: – Құп болады, жолдас комбат! Ол орнынан тұрды. Осынау жаны да, тәні де нәзік жастың алдында ертең жауды алдап әкеліп тұзаққа түсіріп, есі шығып, жандалбасалаған дұшпанды жою міндеті тұрды. Бұл оның қолынан келетініне сендім. Ішім жеңілдеп қалды. Донскихты босатқан соң шинельді жамылып, жантайып, көз ілу үшін қабырғаға қарай аунап түстім. Біразға дейін ойым ап-анық жұмыс істеп жатты. Одан біртіндеп күңгірт тартқан. Жұмулы көзімнің алдына топографиялық карта мен оған жіті назар тіккен Донскихтың жүзі келді. Қарындаштың доғал жағымен картаны нұқып, оған: « Олар жүгіре жөнеліп, былай қарай жалт береді, ал біз оларды мына жерде қарсы алдынан күтіп алып, оқ жаудырамыз! » – деп көрсетемін. Кенет күтпеген жерден картаны менің емес, өзге біреудің қарындашы түрткенін көрдім – бұл мезет есімде сонша айқын сақталды. Менікі жай қара қарындаш еді, мынаның қарындашы -жылтыр қызыл қырлы және көк сиялы үшкір. Қол да менікі емес. Жасамыс адамның сарғыш-жирен түсті түк қаптаған, терісі қызғылттау қолы. Көзім қолдан бетке қарай сырғыды.
Иә, бұл – сол, көзі шегірейе шатынаған неміс командирі, менің қарсыласым еді. Ол қасында тұрған біреуге сөйлеп тұрып ( мен бұлардың тілін білмеуші едім, екінші жағынан, түсіндім: түсте, сондай-ақ түс іспеттес елестерде мұндай ғажаптар кездесе береді ), менің: « Олар жүгіре жөнеліп, былай қарай жалт береді, ал біз оларды мына жерде қарсы алдынан күтіп алып, оқ жаудырамыз! » деген сөзімді айна-қатесіз қайталады. Және қарындаштың ұшы тіреліп тұрған картадан жыраны да, ертең өзіміз гитлершілерге құратын тұзақты да емес, өзімнің батальонымның шебін көрдім. Қарындаш ұшы тіреліп тұрған жерді анықтап алу үшін назарымды тіктеп, бар тұлғаммен солай қарай ұмсына бердім де... Көзімді аштым... Блиндажда таныс кәресін шам жанып тұр екен. Бұрыштағы телефон жанында байланысшы отыр. Мен қайтадан іргеге қарай аунап, қайтадан қалғуға кірістім. Бір мезет фонарь жарығы түскен Брудныйдың: мойыған, бірақ аса жаси қоймаған түрі, шүңірейген көзі, шығыңқы шықшытындағы қызарған дақтары ойға оралды. Соңғы сәттегі оның: « Мен дәлелдеймін... Мен дәлелдеймін сізге » – деп дірілдеген даусы еске түсті.
Сіздің тұруыңызды күтіп отыр, – деп баяндап, есік жақты нұсқады. Десем де, жүрегім дүрсілдеп кетті. Оралған екен ғой? Менің соңғы айтқанымды орындады ма? Синченко асығыс түрде: – Ол немістерге барыпты, жолдас комбат. Автоматтар алып келіпті. Қазір отыр, ешкіммен сөйлеспейді. Тек сізбен ғана жолықпақшы, – деді. Синченко кетті. Бір минуттен кейін есік тағы ашылды. Жақ ашпастан, ернін жымырып, Брудный мен отырған үстелге тақалды да, екі неміс автоматын, екі неміс солдат кітапшасын, бірнеше хат, бір дәптер мен герман қағаз ақшасын және тиындарды алдыма қойды. Оның шүңірек қара көздері маған аса тартынбай, бірақ айбарлана, сүзе қарайды. Мен « отыр » демекші болдым да, – кенет көмейіме бірдеңе кептеліп қалғандай, бір ауыз сөз де айта алмайтынымды аңдадым. Папирос шығарып, орнымнан тұрдым да, сіріңке алу үшін шинеліме қарай бардым; дегенмен, оттық шалбарымның қалтасында да бар еді. Темекі тұтатып, бөрене төсемесінен қиылған терезе алдында қарағай діңі мен тамыр борығына, ағаштар арасынан жерге қылаулай қонған қар қиыршықтарына қарап тұрдым.
Одан соң бұрылып, ақырын ғана: – Отыр, Брудный... Тамақтандың ба? Брудный жауап қатпады; осы сәтте ол да ештеңе айта алмаған еді. Есіктен жылт етіп кірген Синченко менің қасыма жүгіріп келіп, құлағыма сыбырлады: – Жолдас комбат, таңғы аспен бірге арақ әкелсем бола ма? Менің атшым, сүйкімді Синченко, батальондағы барлық жұрт секілді кешегі жағдайды жақсы білетін еді. Қазір де бәрін түсініп тұр. Бірге тамақтандық. Брудный өзінің түнгі жортуылы жайында, екі немісті қалай өлтіргені туралы әңгімеледі. Арақтан кейін ылғалдана жалтылдаған жанарында таныс от ұшқыны пайда болды. Ол қабағын кіржитіп, бұл тақырыпты қозғағысы келмеді. Ол бұрынғыдан да ыңғайсыздана түсті: – Өзіңіз айтып едіңіз ғой... – Қорқақтық көрсеттің дегенім бе? Ол басын изеді. Кешегі сөз қайталанғаннан кейін енді оған бұл туралы айту жеңілірек бола бастады. Мен: – Кірпішпен ұрғандай дейсің бе? Көкейімде көптен іздеген сұрақтың жауабы жарқ етті. Санаға берілген соққы! Сол сәтте мен шайқас құпиясының, ұрыстағы жеңіс құпиясының атын ақыр аяғында өзіме өз атымен атадым. Психикадан ұру! Мидан пергілеу! Адамның жанынан соғу!
Неліктен екенін білмедім, бірақ осынау сәт, ешбір айшықты оқиға болмағанмен, соғысты жан-жүректен өткізген ең мықты сезімдердің бірі ретінде жадымда қалды. Санадан соғу! Алайда психикаға ықпал ететін ешбір икс-сәуле жоқ қой. Соғыс физикалық қырып-жою құралдары арқылы жүргізілмей ме; ал бұл қарулар жан мен психиканы емес, денені жараламай ма? Жоқ, жанды да жаралайды! Және психика істен шыққан соң, рух жаншылғаннан кейін қаптаған жауды бастырмалата қуып, тұтқындап, өлтіре беруге болады. Міне, жау бізге осыны жасауға ұмтылады. Ал енді оның бола қоймас, жетер! Брудныйға айттым: – Мәселе былай... Саған әзірше взводты бере алмаймын. Бірақ сен енді немістен қорықпайтын шығарсың. Сені соларға жіберемін. Барлау командирі қылып тағайындаймын. Ол қуанғаннан атып тұрды: – Құп болады, жолдас комбат! Мен оны босаттым. Психикадан ұру! Бұл, тіпті сонау ежелгі замандардан белгілі емес пе. Сонау ерте дәуірлерден-ақ ол тұтқиылдан соғу арқылы жасалады. Шайқас өнерінің, тактика өнерінің мәні де жауды күтпеген жерден ойсыратып, әбігерге түсіріп, өз әскеріңді осындай тосын жағдайдан аман сақтауда шығар?
Әрине, бұл ойлар жаңалық болмас, оны кітаптардан да таба аласың; әйткенмен, соғыста осы маған ұрыстағы көптеген табыстар мен сәтсіздіктерден кейін, бірқатар азапты толғаныстардан соң қайтадан ашылды. Бұл алдындағы күндерде де бұлдырап, көз алдымнан кетпей жүрді. Міне, енді, ақыры әлгі шайқас құпиясы айқындалды-ау! Өзім осылай деп пайымдадым. Алайда дәл сол күні, арада бірнеше сағат өткенде, жау менің кейбір жәйттерді түсінбегенімді, ұрыстың өзге де заңдары болатынын дәлелдеп берді. Ал соғыстағы дәлел, өзіңіз білетіндей, логикадағы немесе математикадағыдай емес. Соғыста қанмен дәлелдейді. Сол, қазанның жиырма екісі күні батальонның қарсы бетіндегі жау өзі басып алған жолмен артиллериясы мен басқа да жүктерін ілгері тасуымен бірге, алдыңғы күні Донскихтың тосқауылы немістерді тойтарып тастаған жолмен де алға жылжыған көрінеді. Бұл жолы немістер жаяулатып, бытырай орналаса, өте сақ қимылдап, жол жиегінде кездескен шоқ тоғайлар мен тал-шілік арасын автоматпен атқылап жүріп келе жатады. Қораптары бос машиналар солдаттармен қатар жылжып отырған. Донскихтың взводы немісті бұл арада да дүркін-дүркін оқ жаудыра қарсы алады. Дегенмен әккіленіп қалған дұшпан мұндайға даяр еді. Немістер жата-жата қалады.
Одан, тұра жүгіріп, взводты қапсыра орауға тырысады. Міне, осы жерде сонау ойымызды іске асыруымыз қажет. Зәре кете қорыққан болып, ту-талақай, бей-берекет қаша жөнелетін сәт жетті. Немістер жанұшыра зытып бара жатқандарды көріп: « О, орыс безді! Алға! Өкшелеп қуыңдар! » – дейді. Сарбаздар алдын-ала ойластырғандай, жол бойынан ұзамай жүгіреді. Немістің шопырлары да жылдамдықты үдетіп, солдаттар жүйти жөнелген жүк көліктеріне секіре мініп, біздің жауынгерлерді енді машинамен қуалап, қорапта тұрып алып атқылауға кіріскен. Взвод жыра-жыраға сырғып түседі. Жауынгерлер жалма-жан жолдың екі шетіндегі бұта, төбешіктердің тасасына жасырынып үлгереді. Бір кезде машиналар көрініпті. Қуудың қызығына батқан немістер ештеңені көрмесе де, жарқырауық оқты бос ауаға жаудырып келеді. Қай жаққа қашты? Алға! ». Кенет бүйірлерінен дүркін-дүркін оқ атылады. Одан қол пулеметтерінің қанжардай оғы қадалады. Жақыннан, төтеннен жайпау. Көбі баудай түсіп, ойбай-аттан басталған. Шопырлар да оққа ұшып, кейбірі кабинадан көлікті тоқтатып үлгерместен секіріп жатыр. Машиналар қақтығысып, иін тіресіп қалады. Ал бүйірден толассыз дүркіреп, қарша бораған оқ қарқыны толастар емес.
Естері шығып, үрейлері ұшқан немістер машина қорабынан қарғып түсіп, үріккен қойша жөңкіледі. Енді көк желкеден бұршақша жауған оқ ажал себеді! Кенет арғы бетке ауысып, машина тасасында атыстан бұққандардың қарсы алдынан тағы да дүркін-дүркін оқ жауады, тағы да қол пулеметтерінің оғы қанжардай қадалады. Міне, осы арада мен ескермеген оқиға болыпты. Күтпеген жерден берілген екінші соққы жаудың есін жидырған секілді. Олар тажал тырнағынан құтқаратын жалғыз амалға барады: жындана өкірген бойда оқ жаудырып тұрған біздің сарбаздарға қарай лап қойған. Немістерде мылтық ұңғысына кигізетін найза жоқ. Бұлар біз секілді шабуылға найзаны көлденең ұстап шығуға дағдыланбаған, автоматты ішіне тіреп алып, жүріп келе жатып атады. Шарасыздық күш берді ме әлде сын сағатта командирлері қолға алды ма екен, әйтеуір, немістер бүкіл тәжірибелерін дереу еске түсіріп, алдына найза емес, үздіксіз атылған жарқылдақ оқтарын салып, біздің сарбаздардың сирек тізбегіне қарай дүрсе қоя береді. Жағдай күрт өзгереді. Соғыстың ең бір қарапайым заңы – әскер санының көптігі мен оқ ату басымдығының заңы әрекетке кіріседі. Кәріне мініп, жайпап тастауға ұмтылған екі жүзден аса адам біздің жауынгерлерге төнеді.
Ал біз мұнда шөкімдей ғана едік, жарты взвод, жиырма бес жауынгер. Кейін ойлап қарасам, ұрыс жоспарының өзінде қателік жатқан көрінеді. Аз ғана күшпен үлкен әскермен соғысқанда жауды қапсыра, қоршай шайқасуға болмайды екен. Бұл ащы сабақ болды. Донских не істей алады? Мұндай алапат сәттерде адам әл-дәрменнен айырылады немесе ересен қайратқа мінеді. Ол ойпатқа түсіп, іргедегі орманға тығылуды бұйырыпты. Ал өзі бірнеше жауынгермен кеткендерді қорғап, қол пулеметінің қасында қалған. Автоматтан атқылаған немістер жақындай түседі, алайда Дон­ских оларға пулеметтен оқ жаудырып, бірінен-кейін бірін құлатып, ойпатқа жібермей, төте жолды кес-кестейді. Әлденеше оқ тисе де, қиян-кескі ұрыс кезінде қансырағанын да аңғармай, атысты жалғастырады. Бір кезде Донскихтың ту сыртынан тағы бір пулемет сақылдап қоя береді. Сөйтсе, взвод командирінің көмекшісі, тұйық мінезді Волков лейтенанттың кетуін ойластырып, оқ атуға кіріскен екен. Донских өз адамдарына қарай азырақ жүгіруге шамасы келгенімен, тағы да оқ тиіп, құлап түседі. Ал пулеметтен қысқақысқа, жиі-жиі кезекпен бытырлата атқан Волков немістерді лейтенантқа жолатпайды. Жауынгерлер жер бауырлай жетіп, өз командирлерін орман арасына сүйреп әкететіпті.
Онда Донскихтың жеті жерден тиген оқтың жарасы таңылады, – бір жақсысы, аса қатерлі емес екен. Көп сөйлемейтін, қызмет пен шайқаста өте қатал, солдаттар « дұрыс адам » деп атаған сержант Волков пулемет түбінде мерт болған. Әрине, батальон командирі ретінде, Мәскеу түбіндегі, ең болмаса Волоколамск бағытындағы жалпы жағдайды баяндау менің міндетіме кірмейді. Дегенмен, бұл орайда, осынау қағидамызды бұзып, қысқаша айтып өтейін. Кейінірек панфиловшылардың жауынгерлік жолы туралы музей үшін іріктеліп алынған құжаттарды қарастыра отырып, Волоколамск ауданын қорғаған Рокоссовский армиясы штабының шұғыл мәліметтерін оқыдым. Жиырма екінші қазан күнгі ақпарда: « Бүгін кешке қарай жау негізгі топтарын біздің армияның сол жақ қапталына және қосалқы топтарын армиямыздың орталық шеніне шоғырландырып болды » делінген. Армияның орталық шені... Ол күндерде бұл шепте біздің бата­льон мен бізге берілген көршілес екі артиллерия тұрған еді. Жиырма үшінші қазан күні 1 Жиырма үшінші қазан күні таңертең, жарық енді түскен сәтте, төбемізде немістің барлаушы-ұшағы пайда болды. Қанаттары масаның қанатындай, артқа қарата қушита жасалған екен: қызыләскерлер оны « горбач » деп атап кетті.
Кейін біз бұл « горбачқа » бой үйретіп, өзін атып түсіруге де дағдыландық, аулағырақ жүр, маса дегендей, өзімізге « құрметпен » қарауына да мәжбүр еттік, – ал сол таңда біз оны алғаш рет көрген едік. Ол қаннен-қаперсіз, кейде күзгі аласа, қатпарлы бұлттардың жиегін қанатымен іле шарлап, арасында моторын өшіріп, бізді жақыннан бақылау үшін, шыр айнала қалқып жүріп алды. Батальонда әуе күштеріне қарсы қолданатын ешбір құралымыз жоқ еді. Әлгінде айтқанымдай, батальонға берілген зениттік пулеметтер, Панфиловтың бұйрығы бойынша, жау ұрысқа танкілерімен қатар авиациясын да қоса салған дивизияның сол жақ қанатына жіберілген болатын. Біз о кезде ұшақтарды винтовкамен дүркірете ату арқылы құлатуға болатынын біле қоймайтынбыз, – мұндай асқан « қулық » құпиясы басқалармен қатар, бізге де кейінірек ашылды. Жұрттың бәрі « бүкірге » көз тігіп тұр. Кенет ұшақ самғай көтерілді де, бір мезет буалдыр тұман арасына сіңіп, лезде қайта ытқып шықты – сол кезде айнала төңірек сатыр-гүтір болып кеткені есімде қалыпты. Анадай жерде көкке қарай тікесінен-тік, жалындап атылған топырақ бағандары пайда болды.
Алғашқылары жерге түсіп үлгерместен тоң жерден бұрқ етіп көтерілген жырым-жырым топан кесектерінің ақырын құлап келе жатқанын көресің; соның тура жанынан жарылыстар тағы қайталанады. Снаряд дыбысы мен дүмпулердің сипатына қарап, жаудың әр алуан калибрлі зеңбіректен үсті-үстіне оқ атуға кіріскенін білдім; минометтер де қосарласа атып жатыр. Сағатыма қарасам, тоғыздан екі минут кетіпті. Орман ішіне жасырынған штаб блиндажына келіп, роталардың хабарламаларын тыңдап болған соң, полк командиріне теле­фон арқылы: дәл сағат тоғызда жау батальон шебіне артиллериядан қарқынды атыс бастады деп мәлімдедім. Ол жақтан біздің оң жағымыздағы батальонның да осындай атысқа ұшырағанын хабарлады. Мұндай минуттерде әркімнің жүйкесі шиыршық атады. Құлаққа жер тітіреткен үздіксіз дүмпулер естіледі; блиндаждағы бөренелердің солқылын денеңмен сезінесің; төбедегі төсеменің ауырлығына да қарамастан, жақыннан болған жарылыстар кезінде қатқан түйіршіктер дүсірлеп, еденге, үстелге төгіледі. Маза­ны қатты кетіретін сәт – жым-жырт тыныштық. Жұрттың бәрі үн-түнсіз жаңа жарылыстарды күтеді. Әй, енді тиылды-ау деген кезде... Тағы да – тарс-тұрс... Тағы да гүрсілдеген атыс, тағы да діріл қаққан бөренелер, тағы да ең үрейлі сәт – тыныштықты күтесің. Немістер құдды сиқыршылар сияқты.
Бұл күні олар біздің жүйкемізге тие, атысты бірнеше мәрте екі-үш минуттен доғарды да, қайтадан үсті-үстіне гүрсілдетумен болды. Тіпті төзімді тауысып жіберді. Тезірек шабуылды бастаса екен! Алайда жарты сағат өтті, одан бір сағат, екі сағат өтті, ал атыс жалғаса берді. Мен бұрынғы артиллеристпін, дала бекінісіндегі бірде-бір бетон нысаны жоқ шептерге қарсы бағытталған, біздің позицияға қарсы көзделген түйдек-түйдек шоғырландырылған атыс осынша ұзаққа созылады деп ойламаппын. Немістер ара-арасында үзіліс жасап, жерді астан-кестен қыла талқандап, сонау ішкері түптен жеткізген снарядтарын вагон-вагонымен атты, мұндағы мақсаты – шепті бұзып, бізді түте-түте қылып, быт-шытымызды шығарып, одан соң іс аяғын жаяу әскерінің бір жортуылы арқылы тындыра салу сияқты. Мен телефон арқылы ауық-ауық рота командирлерімен сөйлесіп отырдым. Олар еш жерден неміс жаяу әскерінің топталғанын көре алмағанын айтады. Байланыс та жиі-жиі үзіледі. Снаряд жарықшақтары сымды қия береді. Кезекші телефоншылар жауған оқ астымен барып оны дереу жалғайды. Түс әлетінде, нешінші мәрте екенінін білмедім, сым тағы үзілген сәтте блиндаждан кезекші байланысшыға ілесе, дүниеде не болып жатқанын көрейін деп мен де шықтым. Снарядтар орманға да ұшып түсіп жатыр.
Төбе жақтан бірдеңе гүрс етті де, биік ағаш сатыр етіп, қарс айырылып, бұтақтары шашылып түсті. Блиндажға қайта жүгіріп кіргің келеді. Бірақ өзөзімді тежеп, орман шетіне бардым. Үстімізде бұрынғыдай « гор­бач » айнала ұшып жүр. Ойдым-ойдым, шұрқ-тесік қарлы дала бұрқылдаған қара-қошқыл шаң-тозаңнан көрінбейді, әр тұстан бұрынғыша топырақ атылады – өзіне тән дыбыспен ұзақ азынап келіп мина құлағанда, бір жағына қарай төмен ғана қызғылт ұшқын болып шашыраса, ауыр снаряд жарылған кезде, тікесінен-тік, орман бойындай қара бағана көтеріледі. Бірнеше секундтан кейін аздап бой үйреніп, дененің тітіркеуі тыйылып, құлақ та гүрсілдеген жарылыстарды елең қылмауға айналды. Кенет тағы да үзіліс орнап, дүние тына қалды. Жүйке және ширықты. Одан соң көк жүзінде әлдене күңгірт дыбыспен тарс етті де, дене түршіктіретін ащы ысқырық естілген. Сәлден кейін бұл үн тағы қайталанды. Зеңбірек оғының бытырасы осылай жарылады. Тұла бойым тітіреп, ағашқа жармастым. Сөйтсем, немістер бір минут үзіліс жасау арқылы снаряд, жарылыс – дыбыс пен көрініс әсерлері айласын алмастырған екен.
Енді олар жер бетіне тақала беріп, әуеде құлақ тұндыра сатырлап, от шаша жарылатын шрапнель және бризантты снарядтарын жібере бастапты. Мұндай снарядтар атқыштар ұяшығында отырған сарбазға аса қауіпті емес – денеге тигізетін қатері жоқ, бірақ жау рухты жаншуға тырысты, психиканы бомбалады. Дәл сол сәтте ағашты құшақтаған күйде осыны аңдап, дұшпаннан сабақ үйреніп тұрдым. Бұдан кейін жерге топырақтан көмірдей қара құйын тұрғызып, маңайды қою шаң-тозаңға көмген қопарғыш снарядтар жауа жөнелді. Ауыр соққы жер астында бүркеулі жатқан ұзын бөренелерді де қопарып тастады. Осы кезде төбемізде ызылдап, шыр айналып жүрген немістің барлаушы-ұшқышының рахатқа батқаны анық. Алайда жауды табалап, мен де мәз болдым. Біздің әскери қулығымыз іске асты. Дұшпан жалған позицияны талқандап жатты. Өзен жағасындағы үстін топырақпен, көбік қармен жапқан саңырауқұлақ пішіндес жалған блиндаждарымыздың арасындағы әдейі таптап салған соқпақ жолдар да сонадайдан бадырая көрінеді. Ал жауынгерлер жасырынған нағыз бекініс, өзіңіз білетіндей, өзенге жақын тұста, жағадағы бөктерде қазылып, төбесі жермен бірдей деңгейде, үш-төрт қабат мықты бөренемен жабылған.
Немістер нысананы дәлдеп атуымен бірге сол маңайға да оқ жаудырып, жағалауды да тұтастай соққы астына алды; әйткенімен, көздеген жерді талқандау үшін төбедегі қабатты ату жеткіліксіз, ол үшін қақ маңдайдан, яғни, қарсы беттегі жұқа төсемеден тигізу керек. Біздің бекіністің арасы, өзіңізге мәлім, амалсыздан өте сирек орналасқан, сол себепті, батальонның шығыны ішінара, бірен-саран ғана болды. Сатырлаған дыбысты естіген бойда екінші ротаның командирі Севрюковқа телефон соқтым: – Ол жоқ... Мен байланысшылардың бірі – тәпелтек бойлы татар жігіті Муратовтың даусын таныдым. Ол тактиканы біледі, жолдас комбат. Муратовтың даусы саңқылдар тұр. Мұндай сәттерде сол­дат емеурінін жіті сезініп, айтқан сөзін жауынгерлік хабарлама ретінде қабылдайсың. Мені өзге телефонға шақырды. Севрюков екен. Сіз қайдасыз? Қайдан сөйлесіп тұрсыз? Мен оны бастырмалатып, сұрақ астына аламын: – Немене қызық? Не көріп жатырсыз? Арасынан бір офицер шықты, ол да дүрбімен қарап тұр. Кубаренконы телефонға шақырыңыз! Тез! Дегенмен сол күні бірнеше мәрте қатерлі жермен еңбектеп өтіп, бақылаушылардың окоптарына барған Севрюковтай есті рота командирін ешкіммен алмастырмас едім. Тұтқаны нұсқаушы-артиллерист, лейтенант Кубаренко алды.
Батальонға қосымша берілген сегіз зеңбірек орман арасындағы орларға жасырылып, шешуші сәтті күтіп, күні бойы үнсіз тұрды. Міне, сол уақыт та тақалғандай. Шабуылға шығу үшін немістер шоғырланған орман жиегін батальон шебінің алдындағы барлық алқап секілді күнібұрын атып, байқап көргенбіз. Менің жоспарым былай еді: жаудың екпінді тобы ұрысқа даяр болған шақта тасада тұрған артиллерияны іске қосып, бастарынан кірпішпен ұрғандай, естен тандыра соғып, талқанын шығару. Бірақ алдымен, артиллеристер айтатындай, бағыт пен жел күші, ауа қысымы, жауын-шашын, басқа да ауыспалы өлшемдерге сай оқтың түскен жерін байқап, нысананы түзетіп, « дәлдеу » үшін бірнеше тексеру снарядтарын жіберіп алу керек. Бұл іске аз ғана уақыт – бірнеше минут талап етіледі. Панфиловтың уақыт туралы жұмбағы есіңізде ме? Соғыста бірнеше минут ішінде не болатынын білетін шығарсыз? Атыс бекінісінде беріліп жатқан команда естіледі: – Орын-орындарыңа тұрыңдар! Оқтаңдар да, даярлықты мәлімдеңдер! Одан соң Кубаренко – орман ішінде жасырылған зеңбіректердің « тірі көзі » координаттарды нұсқайды. Әлдекімнің даусы оны қайталап тұр. Енді зеңбірек ұңғылары ақырындап бұрылады. Ал уақыт болса сырғып жатыр, өтіп жатыр... Әлден мезгілде: – Дайын!
Іле-шала Кубаренконың командасы берілді: – Екі снарядпен жеделдете ат! Тағы да үнсіздік, команданың орындалуы туралы уставтық жауап жоқ, тағы да секундтар жылжиды... Тәрізі, әлдене әлі де даяр болмай шықты. Тездетіңдер, тездетсеңдерші, сайтан алғыр! Кенет осы сөзді тұтқадан естимін. Кубаренко айқай салды: – Тездетіңдер! Мына жақтан мен киліктім: – Кубаренко, не болып жатыр анда? Ат! Ат! Кезекпен! Дүңкілдеп, құлаққа толассыз ұрған дыбыстан біздің зеңбіректердің атқан үнін ажырата алмайсың, әйткенмен, снарядтар жіберілді, олар ұшып барады – тек әзірше байқау үшін атылған оқтар және екеу ғана. Қазір Кубаренко олардың жарылғанын көреді. Нысанадан алыс емес пе? Мүмкін, бірден дәл тиген шығар? Иә, ондай да болады ғой, ондай да болады. Жоқ! Кубаренко түзету енгізіп тұр: – Нысана бірден артық. Оңға қарай ноль... Кенет мембрана қатты сытырлап кетті. Сөз бел ортасынан үзілді. Жауап жоқ. Үнсіздік... Оңға қарай ноль. Ноль тоғыз? Ноль үш? Немесе, мүмкін ноль-ноль үш шығар?
Бізде снаряд көп, сегіз зеңбірек бар, бірақ қазір осылардың ең керек кезінде қырсық шалып, бұларды дәрменсіз күйге түсірді. Артиллериялық байланыс кезекшісі шепке қарай жүгіріп те кетті, әйткенмен, уақыт өтіп барады. Алайда бұл, сымның үзілуі емес еді. Жағдай күрделірек болып шықты. Мені басқа телефонға шақырды. Екінші ротаның басқару пунктінен осыдан бірнеше минут бұрын ғана көңілді сөйлескен тағы да сол Муратов хабарласып тұр. Оның даусы енді абыржи шықты: – Жолдас комбат, рота командирі жараланып қалды. Жарақаты ауыр ма? Мен бұл сөзді, бір сұмдықтың болғанын біліп, зорға айттым. Муратов сәл бөгеліп тұрып, даусы құмығып сұрақ қояды: – Мен енді қайда барамын, жолдас комбат? Біз енді кіммен қаламыз? Командирсіз қалған жауынгердің жетімдік күйін сезінемін. Көп ұзамай гүрсіл тоқтап, үрейлі тыныштық басталады, көп ұзамай шабуылға шоғырланған немістің жаяу әскері өзеннен өтеді, ал бақылау пункті талқандалған, зеңбіректер « көзсіз » қалды, ротада командир жоқ... Мен: – Муратов, байланысшыларды жина. Взводтарға хабарласын: « Лейтенант Севрюков жараланды; оның орнында ротаның басқару пунктінде комбат тұр ». Қазір сендерге барамын.
Тұтқаны орнына қойдым да, штаб бастығы Рахимовқа: – Дереу Заевпен хабарласыңыз. Менен екінші ротаны қабылдап алуға келсін, – деп бұйырдым. Одан соң айқай салдым: – Синченко! Атты әкел! Торытөбелдің жарғақ құлақтары мысықша тікірейіп кетті; атым жарылыстан үрікпесін деп тізгінді қатты тарта ұстап, төтесінен жүйткітіп келемін. Көкейде жалғыз-ақ тілек бар: « Тағы, тағы атыңдар! Тек гүрсіл тынши көрмесін! Қалай да үлгерсем екен! ». Қарсы алдымнан Новлянскоеден ызғытып келе жатқан әскери тачанка ұшырасты. Делбеші аттарды аямай сабалап келеді. Біреуінің сауырынан аққан қарақошқыл қан көрінеді. Айдаушы көлікті бірден тежей алмады. Артқы орындықта жатқан Кубаренконы көрдім. Өңі құп-қу, бетіне секпілденіп, топырақ түйіршіктері жабысыпты. Маңдайына қиғашынан түскен жас жара ісініп, жиегіндегі қаны қата бастапты. Балшық-балшық шинелінің етек жағында артиллериялық дүрбісі салақтап жүр. Сенен онда не бар деп сұрап тұрмын. Қашып барасың ба? Кейін қайт! Кубаренко маған сәл бақшиып, басынан өткерген сұмдықтың бәрі ұйып қалған жансыз көзбен қарады. Кенет командирдің әмірлі жүзімен ат айдаушыға бұрылғанында, әлдекім оның ішкі жағынан көз-жанарын мүлде өзгертіп жібергендей болған.
Ол серпіле көтеріліп, менен де қатты айтып, қаһарлы үнмен айқай салды: – Қайт кейін! Сөйтті де, ызалана боқтап жіберді. Біз селоға қарай жөңкідік. Соңымда тачанканы ойдым-ойдым жолдың екі жағына кезек лақтырған артиллерияның қос пар аты секектеп келеді. Қоңыраулы мұнарасы бар шіркеу жарақат таңатын пунктке айналдырылған. Сыртта, қабырға тасасында, оқ өтінен ықта батальонның асханасы тұр. Мені байқап қалған шаруашылық взводының командирі лейтенант Пономарев сымдай тартыла қалды. Көз мөлшерімен қарасам, қоңырау мұнарасы мен күркенің аралығы, шамамен, жүз елу метрдей. Бас изеп, құртағанын аңдап, бұйырдым: – Телефонды дереу мұнараға жеткіз! Жүгір! Әрбір секунд қымбат, Пономарев! Сырттағы тас сатымен шіркеуге құстай ұшып кірдім. Қан иісі қолқаны алды. Плащ-палаткалар төселген шөп үстінде жаралылар жатыр. Жетіп барып, оның сарғайып кеткен, біртүрлі ауыр білегінен ұстадым. Ұқыпты алдырған шашының ақ самайы үрпиіп, жасамыс жүзі солғын тартып, өңі қуарып кетіпті. Севрюков соңымнен әлсіз жымия қарады. Аппаратын көтерген телефоншы жоғарыға қарай жүгіре шыққан. Артында жіңішке сым ирелеңдей шұбатылып жатыр. Жолда мені дәрігер Беленков тоқтатты: – Жолдас комбат, жағдай қалай?
Жаралылардың жарақатын таңып, тезірек жөнелтіңіз. Ол тіксініңкіреп, өзіме қарсы сұрақ қояды: – Тезірек дейсіз бе? Ызам келді. Барыңыз!.. Айналма сатымен мұнараға көтерілдім. Кубаренко сонда екен. Тізерлеп, тас қоршаудан дүрбі салып отыр. Телефоншы сымды аппаратқа жалғауға кіріскен. Кубаренко бетіме таңырқай қарады да, артынан түсінді. Мен телефоншыға бұрылдым: – Сен қашан боласың? Кубаренко маған дүрбісін ұсынды. Көздігін бұрап, дәлдегенімде, қолма-қол жақындап, лезде жарқырай көрінген иқыжиқы ағаштар жиегінен әйнекті сәл төмен түсіріп едім, немістер, құдды елу-ақ қадам жерде тұрғандай, ап-анық көрінді. Өздері емін-еркін, бірақ қаз-қатар сап түзеген. Әскери түзілімдерін де ажыратуға болады, ара-арасына аздаған саңылау қалдыра жіктелген топтар, тәрізі, взводтар, былайша орналасқан: алдыда – бір бөлімше, артта осылардың қанаты сияқтанып екі бөлімше тұр. Офицерлері де каска киіпті, олардың парабеллумдарының қабы осы бастан-ақ ағытулы жүр, бұларын мен бірінші рет көрген едім – оны қарындарының сол жақ тұсына тағады екен. Міне, Москва түбіне тақалып келген « кәсіби-жеңімпаздар »! Қазір өздері өзеннен кешіп өтпекші. Оңға қарай ноль бес! Екі снарядты жеделдете ат!
Мен дүрбіні Кубаренкоға ұстаттым. Енді немістерді ажырата алмасам да, жарылысты тағатсыздана күтіп, орман шетіне шалғайдан шұқшия қараймын. Ағаш ара­сы жарқ ете түсті де, артынша екі будақ түтін көрінді. Анық сене алмасам да, оқ нысанаға дарығандай көрінді. Кубаренко елпілдеп, масаттанған кескінмен маған дүрбіні ұсынды. Қарап тұрмын. Нысана дәлдеу үшін атылған снарядтар әлдекімді жаралаған секілді. Шоғырлана қалған бірнеше неміс теріс қарап, біреуге иіліп тұр, бірақ сап қатары бұзыла қойған жоқ. Ал, енді құдайларыңа сиыныңдар! Құлақ тұндырған гуіл, тарсыл-гүрсілді елемеуге айналған шақта біздің зеңбіректердің де үн қата бастағанын естідік. Тас қоршауға асылып дүрбі салып, немістер топтасқан орман шетінің жарқ-жұрқ етіп от-жалынға оранып, аспанға топырақ атылғанын, ағаштар құлап, автомат, каскалардың көкке ұшқанын көрдім. Мені Кубаренко жұлқи тартып қалып: – Жат! Бізді байқап қалған екен. Сүйкімсіз даусы ызыңдап, мұнара түбінен пулеметтен оқ жаудыра, « горбач » зу етіп өтті. Бірнеше оқ төрт қырлы діңгекке тиіп, ойдым-ойдым із қалдырды. Самолеттің төмен ұшқаны сонша – ұшқыштың бізге қараған сұрқия жүзін көрдім. Бір мезет біздің көздеріміз де түйісіп қалды.
Сол сәтте құлай кету керек екенін біліп тұрсам да, немістің алдында иілуге арланып, тұрып қалдым. Пистолетті жұлып алып, жауға тесіле қарап, шүріппені оқ таусылғанша аттым. Ұшақ тікесінен тартып, ұзай берді. Дұшпан шіркеу мұнарасын зеңбірекпен атқылай бастаған. Бір снаряд бізден төменірек, берік тас қабырғаға тиді. Ауаны ұсақ кірпіш тозаңы торлап, қиыршығы қышырлап, тіске тиді. Бірақ жау снаряды ойыншық бірдеңе сияқтанған: тура кинодағыдай, өзге бір әлемдегідей жарылады, ал біздің оқтар дененің күл-паршасын шығармай ма. Тағы да тарсылдаған оқ даусы естілді. Мен тас тіреудің тасасына бұға қалдым. Телефоншы ыңқылдап, ыңырсып қоя берді. Төменге өзің түсе аласың ба? Тұтқаны көтеріп, Пономаревті шақырдым. Қоңырау мұнарасына өзге біреуді жібер. Сөзім аяқталмай жатып, біртүрлі қатты шыққан өз даусымды естідім. Төңірек тым-тырыс бола қалды. Құлаққа ұрған танадай, сонша үрейлі, өлі тыныштық орнады. Тек сона-оу алыстан, сырт жақтан дүңк-дүңк еткен зеңбірек үні талып жетеді. Онда біздікілер шайқасып жатыр; немістердің мына тобы біздің тосқауылды бұзып, сонда өтпекші болды. Мен Кубаренкоға: – Атысты басқар!
Өңмеңдегісі келсе, баудай түсір, – деп бұйырдым. Енді төменге қарай екі-ақ аттап түсіп, ротаға тезірек жетуім керек. Айнала тып-тыныш!.. Ұшқындай қылаулаған қар астында, әр тұсынан жарылыстан қарауытқан өзен бойымен, винтовкалы біреу бүкшиіп, жанұшыра жүгіріп барады. Мен оны қуып жеттім. Аялдап, дереу жүрелеп отыра қалған ол маған қара көзі жылтырай қарады. Муратов екен. Біз жөн-жөнімізге кеттік. Траншеяларға кіре беріс іздері арқылы мына сыртқары тұстан қарауытып қана көрінетін окоптар қатарынан елу қадамдай жердегі табаны терең қазылып жасалған роталық басқару пункті – блиндаж қасына жеткенде Торытөбелдің тізгінін тартып, ырғып түстім. Ат та құлақтарын қайшылап, қалтырағанды доғарды. Рахмет саған! Бүгін бұл екеуміз алғашқы атысты да бастан өткердік... Аялап еркелеткің келеді... Бірақ оған уақыт бар ма, жануарым! Ал ол ұмсынып, бас шұлғитындай. Өкшелей жеткен Синченкоға шылбырды серпе тастап, сағалдырықтан ақырын сипадым. Торытөбел бір мезет еріндерінің шетімен саусағымды шап берді. Жасаураған тостағандай көзіне қарадым да, бұрылып, жеделдете басып, блиндажға бастайтын қатқақ сатыға беттедім. Кіре беріп: – Синченко, сайға қарай түсіп тұрыңдар!
Жертөледегі қаракөлеңкеде Бозжановтың түрін бірден ажырата да алмай қалыппын. Еденде іргеге сүйенген жауынгерлер отыр. Бәрі маңдай жақ төсеме саңылауынан түскен әлсіз жарықты көлегейлеп, атып-атып тұрды. Ешкімнің жүзін танып үлгермесем де: бұл не, мұншама адам неге қаптап отыр мұнда деп ойладым. Бозжанов жаралы Севрюковты алмастырып, басшылықты қабылдап алғанын мәлімдеді. Біздің қорғаныс шебіміздің сипаты бойынша бүкіл майданымыздың әр тұсына жеке-жеке атыс орындары ретінде орналастырылған пулемет ротасының саяси жетекшісі Бозжанов күні бойы ұядан-ұяға еңбектеп те, жүгіре де жүріп, пулеметшілердің жағдайын білумен болыпты. Одан жау бұдан жарты сағат бұрын атысты осында аударған бойда Новлянское селосына құстай ұшып жеткен беті екен. Менің алғашқы сұрағым: – Ротаның қарсы бетіндегі ахуал қалай? Жаудың сыңайы байқала ма? Көз алакөлеңкеге үйренейін деді. Бұрышта, үстідегі бөренелерді желкесімен тіреп, күжірейе қараған Қалимолдин тұр. Мұнда неге топырлап алғансыңдар? Бозжанов жаудың бас салуынан сақтанып, ротаның басқару пунктіне күтпеген соққының бетін қайтару үшін анда-мында жылжып тұратындай бір пулеметті әкеп қоюды ұйғарғанын айтты.
Бозжанов біршама толық, дөңгелек жүзді адам еді ( қазақ нәсілдерінің бірі осындай, бұларды арықша, сүйегі сидалау келетін жауынгер тайпаларға қарағанда « би » деп атайды ), бірақ өзі соған қарамастан, өте ширақ, шапшаң. Қазір де ол бойын тіп-тік, жинақы ұстап, жағдайды тиісінше нақпа-нақ мәлімдеді. Ішкі тәртібі көзқарасынан, жымырылған ернінен, дәлме-дәл, шалт қимылынан байқалып тұр. Фин соғысына қатысқан ол саяси қызметкер, талай ұрыстарды бастан өткерген, « Ерлігі үшін » медалімен марапатталған және саптағы командир болуға бірнеше мәрте тілек білдірген. Міне, енді сол ниетіне шайқастың сын сағатында жетті. Амбразураға оқтаулы лентасымен орнатылған қара пулеметтің қасында орта бойлы Блоха қалшиып тұр. Ол рұқсат етілсе де, отырған жоқ, іргеге де сүйенбеді, кейпі байсалды. Тынымсыз Мурин бақылаушымен бірге алысқа көз тігіп, маңдай төсеменің бөренелері арасындағы саңылауға жабыса қалыпты. Мен де сол жерге келдім. Ойлы-қырлы жағалау мен тік жар өзеннің әр тұсын көлегейлеп байқатпайды, есесіне арғы бет алақандағыдай айқын көрінді. Артиллериялық дүрбісіз жаңа ғана біздің снарядтарымыз тиген жердегі қырқылған, жұлмаланған ағаштарды онша айыра алмадым. Тек қар бетіне құлаған бірнеше шырша қарауытып жатыр.
Бағдар, нысана міндетін енді солар атқармақшы. Дәл сол тұстан, әне-міне, ес жинаған немістер көрінуге тиісті. Көзге түсіп байқасын! Кубаренко мұнарада жатыр, зеңбіректер осы ендікке бағытталған, пулеметтердің аузы да сонда қарап тұр, винтовкалардың көздегені де сол жер. Айнала жым-жырт... Селт еткен сыбдыр жоқ... Бір кезде неміс зеңбірегінің бір мәрте гүрс дыбысы құлақ тұндырды. Мен селт етіп, енді көк-жасыл сұлбалар жүгіре шыға ма деп көз тіге қалдым. Алайда сол мезетте темір қаңылтыр бетін жүздеген балғамен соққылай жөнелгендей, сатыр-гүтір басталды да кетті. Немістер біздің алдыңғы шепті: нұсқаушы байқалып қалған шіркеуді, өз-өзін ашып берген зеңбіректерді нысанаға алып тоқпақтауға кірісті... – Демек, бұлар әзірше өңмеңдей қоймайды, – деді Блоха. Мұны бәріміз де түсіндік. Алғашқы шабуылы басталмай жатып-ақ тойтарылған, – артиллерия соққысымен жолы кесілді. Немістер біздің снарядтардың ойрандауынан кейін өздері тұрған орыннан алға ұмтылуға батпады. Әйтсе де, күн әлі ерте еді. Мен сағатыма қарадым. Үштен бес минут кетіпті – олар атқылай бастағалы жетінші сағатқа кетті.
Батальон штабына телефон соғып: зеңбіректер мен нұсқаушы орнында қалсын, қоңырау мұнарасына тікелей снаряд тиген жағдайда бақылау пунктін қалпына келтіру үшін шіркеуге қосымша байланыс жабдықтарымен тағы бір нұсқаушы-артиллерист жіберілсін; қызыләскерлер мен шаруашылық взводының басшылары санитарлармен бірігіп жаралыларды дереу сай арасы арқылы орманға ауыстырсын деп бұйырдым. Күте тұрсын, көп ұзамай штабқа барамын. Блиндаждан шығып, траншеяға келіп отырып, төңіректі шолдым. Аспан ашылды. Өзеннің арғы бетіндегі көгілдір кеңістіктен күннің шеті қылтияды. Қиғаштай ұшқындаған ақ сәуле шаң басқан қар бетінде шағылыса қоймады. Бір жарым-екі сағаттан кейін қас қарая бастамақ. Үдете атылған оқтың қарқыны мен дыбысынан шабуылдың жасалмай қоймайтынын түсіндім. Және ол бүгін жасалады. Алыста да емес, осы төңіректе. Соғыс күнінің соңы осындай бір ғана атыспен шектеле қалмайтыны да айқындалып қалды. Немістер, құдды, өші кеткендей, алдыңғы шепті калибр біткеннің барлық түрімен өршелене атқылауын тоқтатпады. Снарядтың бір бөлігі төбеден ызылдай ұшып, біздің жабық позицияда, блиндаждарда тұрған зеңбіректердің тұсына түсіп жатыр. Кейбірі одан берірек жерлерге құлады. Алаңда топырақтың қап-қара болып көкке атылуы күндізгіге қарағанда сиреді. Олар енді жағадағы қырқаға, ылди тасасына қазылған құдықтарға қарай ауысты.
Оқ өтінің алмасуына қарағанда, жау біздің жасырын қорғаныс шебіміздің орнын аңдап қалғандай. Оны, тәрізі, байланысшылар мен командирлердің әрілі-берілі қозғалысы арқылы түйсінген. Тар қуыстағы тепкішекте қысылып тұрып, қопарылған кесек топыраққа қараймын. Тоңып та кеттім: шинельмен емес, қайыс белдік тағынып, мақта күпәйкемен жүр едім. Мүмкін о жаққа – окоптарға барудың қажеті жоқ та шығар? Өз-өзіме осы сұрақты қойған бойда, қорқасоқтап тұрғанымды аңдаймын. Телогрейкамнан мың сан тырнақ бүріп ұстап, мың бұт әлдене траншеядан тырп еткізбейтіндей. Сол берік шеңгел мен зіл батпан салмақтан жұлқына босап, жағаға қарай тұра жүгірдім. Сонау аласапыран сәтте атпен жүйткіген далада да, қоңырау мұнарасының басында да снарядтарды елең қылмаған едім, мына жерде тіпті... Сәті түссе, бір бүйірден алапат жалын лебі серпіп жібергенде, қаңғалақтап, қарсы тұсыңыздағы өрт құшағына қойып кететін сұрапыл оқ бораны арасымен қырық-елу қадамдай жер жүгіріп өтіп көрсеңіз болады. Сөйтіңіз, осыдан соң, бәлкім, мұндай жағдайды суреттеудің ыңғайы келер. Ал бұл тұста қысқа ғана айтуға мұрсат беріңіз: он қадамнан кейін-ақ жон арқам қара – Қал қалай, жауынгер!
Әлгіндей сұмдық сынақтан кейін – төбесін ауыр бөренелермен бекіткен күңгірт жертөле ішінің жұмақтай көрінгенін елестете беріңіз. Бұл – бір ғана сарбазға арналған, яғни жалғыз кісілік атқыш ұясы еді. Сол жауынгердің жүзі әлі күнге дейін есімде, аты-жөнін де ұмытпаппын. Жазып алыңыз: Сударушкин, орыс солдаты, шаруа, Алматы түбінен келген колхозшы. Өңі бозарыңқырап тұр, бірақ салмақты; қызыләскер жұлдызшасы бар құлақшыны бір жағына қарай қисайып кетіпті. Ол осында қабырғадан топырақ сауылдатып, жер-әлемді тітіреткен соққыларды сегіз сағаттай тыңдады. Күні бойы амбразурадан өзен мен арғы жағаға қарап, жападан-жалғыз өз-өзімен отыр. Саңылаудан көз тастап едім – аймақ кеңінен көрінді; арғы жағадағы аппақ қар жапқан ашық алаң көсіліп жатыр. Сарбазға не айтамын? Мұндағы жағдай түсінікті: жау көрінсе, көздеп ату керек. Егер оларды біз өлтірмесек, олар бізді қырады. Амбразурадан штыгі сыртқа шығып, атуға даяр винтовка жатыр. Атыс кезіндегі дірілден түскен қатқақ топырақ қиыршықтарының кейбірі мылтық майына жабысып қалыпты. Мен қатқыл үнмен: – Сударушкин, винтовкаң неге лас?
Ол елпілдеп, қалтасындағы шүберегіне қол созды... Оған сол сәтте де бұрынғы әдетімше қамшылай түскенім ұнап тұр; бірден жігерленіп, командирдің берік қолы астында өзін сонша жеңіл сезінеді. Матамен қару бекітпесінің шаңын сүртіп болған ол: « Кемшілік тауып, кішкене тағы ұрсыңыз, осында біраз тұра тұрыңыз! » дегендей жалтақтап қарап қояды. Ех, Сударушкин, төбеден енді не тажалдың төнетіні белгісіз далаға шығудан тартынып, осында бола тұруды қалайтынымды білсең ғой, шіркін! Сонау тырнақтар тағы жармасып, әлгі ауыр салмақ аяқтан және тартты. Дәл сол минутте сәл аялдай тұру үшін кемшілікті өзім де іздедім ғой. Бірақ, Сударушкин, сендегі дүниенің бәрі тап-тұйнақтай, тіпті патрондар да жерде емес, аузы ашылған жолқапшық ішінде жатыр. Мен айналаны шолып, жоғарыға қарадым. Төбедегі қабықтары толық аршылмай, бұтақтары олақ шабылған күйі төселе салған шырша діңдерінің көзге тым жылы ұшырағаны-ай. Сударушкин де сонда көз тастап, екеуміз де жымидық: менің әлсіз төсемені олай-бұлай лақтырып, күңкілдеп, жақтырмағандарға жеки жүріп, ірі, мықты бөрене жайғызғаным есімізге түсті. Сударушкин: – Жолдас комбат, аналар бізге соқтығар ма екен?
Мен осы сұрақты өзім де біреулерге қояр едім-ау, Сударушкин. Бірақ оған нық жауап бердім: – Иә. Бүгін соларға қарсы винтовка күшін сынап көреміз. Сарбазбен тығылыспақ ойнаудың қажеті жоқ. Онымен қатар отырып алып: « Мүмкін, Құдай сақтар... » – деп күлбілтелеу де қисынсыз. Ол соғыста жүр; майдан ойыншық емес, алапат қырғын, жауды жоймасаң, ол сенің көзіңді құртатынын жақсы білуі керек. Сөйтіп тағы да іштей ширығып, жармасқан « тырнақтардан » жұлқына босап, окоптан шықтым. Бір ескеретіні: бұ жолы аса қинала қоймадым. Тағы бір жәйтке мән берерсіз: батальон командирінің артиллериялық атыс кезінде окоп аралап жүгіріп жүруі орынсыз нәрсе. Бұлайша ажалмен ойнаудың түкке де қажеті жоқ. Дегенмен алғашқы ұрыста комбаттың мұндай қадамға барғаны жөн деп санадым. Осыдан кейін жауынгерлер: « Біздің командир батыл адам; ол сыртқа қарай төбе қылтитудың өзі қауіпті шақта бізге келді » – деп айтып жүретін болады. Бір мәрте ғана осындай әрекетке бару жеткілікті-ау деп ойладым; мұны бәрі де еске сақтап, солдат сеніміне кіретін боласың. Бұл – соғыстағы ең керемет іс.
Сен, командир, өз арыңның алдында: мен сарбаздарыма сенемін деп айта аласың ба? Иә, егер жауынгер саған сенетін болса, мұны батыл түрде айтуға әбден болады! Жүгіріп келе жатсам, жер астынан ытқып шыққан әлдекім, еңкеңдеген бойда маған қарай қарсы зуылдап келеді. Бұл не? Алғы шептегі мынадай сұрапыл оқ астында қай ақымақ ( өзімді, әрине, бұл санатқа қосқан жоқпын ) безілдеп жүр? Мәссаған, Толстунов қой... Ол жөнінде сізге әлі ештеңе айтпадым-ау деймін. Әлдеқалай, ұрыс қарсаңында ол маған келіп: « Полктің үгіт-насихат жөніндегі нұсқаушысымын, біраз уақыт сіздің батальонда жұмыс істеймін » – деп мәлімдеген-ді. Шындығын айтайын, онда өзін аса жақтыра қоймағам. Толстуновтың батальонға қанша мерзімге келгені белгісіз-тін. Егер ашығын айтар болсақ, мойындауға тиістімін: мұны өз билігіме жасалған біршама қысым ретінде қабылдадым. Устав бойынша Толстуновтың батальонда ешбір құқы жоқ еді, өзі менің комиссарым да емес ( о кезде батальондарда комиссарлар болмайтын ), алайда... Танысқан сәтте ол маған: « Мені сіздің батальонға полк комиссары жіберді » – деді. Мен үндемедім. Сенің әуселеңді шайқастарда көрерміз ». Енді күтпеген жерден мынадай жағдайда кездестік.
Жат! Жерге құлай-құдай кеттік. Сайтан алғыр, менің өзі туралы ойымды қайдан біліп қойды екен? Жауынгерлер келгеніңде қуанып қалмай ма. Ол: бұл осында жүр, демек, ешбір қорқыныш жоқ екен деп ойлайды... Жақын жерде гүрс етіп снаряд жарылды. Комбат пен үгіт-насихат жөніндегі нұсқаушы бас қорғалап жата-жата кетістік. Ау толқыны серпіп жіберді. Толстунов басын көтерді – өзі бозарып кетіпті. Бұл істі сенсіз-ақ атқарармыз... Ал жарайды... Таныс болайық... Орнынан тұрып, кете беріп маған қол бұлғады. Келесі мезетте екеуміз екі жаққа қарай зымырап бара жаттық. Мен өзара қалайша « сенге » көшкенімізді аңдамай да қалыппын. Толстунов жаңа ғана келіп кеткен екі-үш окопқа соқтым. Айтқанындай, мұндағы жауынгерлер жайбарақат, көңілді отыр. Біз, командирлер мен саяси жетекшілер немістердің « психикалық » бомбалауын осылайша тойтардық. Жауынгерлердің бірде-бірі әлі оқ шығара қоймаған, бұл шайқас осылай өтті. Расында да, далақтап жүгіре беруді доғарғаным дұрыс шығар? Өзен жағасындағы алғы шептен орманға қарай бұрылдым. Ну тоғай шетіне іліге бергенде төбе тұсымнан бризантты снаряд жарылды. Жүріп келе жатқан бойда мұрттай түстім. Ауада жарылатын мұндай снарядтардың жарықшақтары алдыға қарай ұшады.
Кәрі қарағай дүр сілкінді де, төңірекке қар ұшқындап, ағаш діңінде ақшыл дақ пайда болды. Жүрегім дүрс-дүрс етеді. Орман шетінде аттарға ие болып, өне бойы сыртымнан бақылап жүрген адал серігім Синченко алдыма Торытөбелді көлденең тарта берді. Тезірек штабқа жетуім керек! Қазанның жиырма үші, кешқұрым 1 Штабта мені пулемет ротасының командирі Заев күтіп отыр екен. Шекесінен иегіне қарай қан сорғалап тұр. Өзі оны тыжырынып, шықшыттылау бетіне түгел жағып, сүрткен болады. Алайда қан кебе бастаған жара жиегінен қайта бұлқынып шығады. Рахимов, жаралыларды шіркеуден әкетті ме екен? Пункт тоғай арасындағы орманшының үйіне орналасты. Сен сонда бар, Заев... Ол: – Бармаймын, – деп күңк ете түсті. Мен де: – Немене, сені мына түріңмен елді қорқытуға жіберем бе? Жауынгерлік кейпіңе кел. Жуынып, жарақатыңды таңдыр. Сонан кейін сөйлесеміз, – деп зекіңкіреп қалдым. Зорлана жымиған Заев шығып кетті. Ақыры ол жарақатын таңдыра алмады. Мені полк командирі майор Юрасов телефонға шақырған. Жау Красная Гора маңында алтыншы ротаға шабуыл жасады. Қазір блиндаждар шебіне жетті. Жәрдем бер.
Сенің қолыңда, штаб маңайында қандай күш бар? Екі соғысқа қатысқан майор Юрасов өте ұстамды, жүйкесі мықты адамдар қатарынан. Қазір « жәрдем бер » деген кезде де сол сабыр-салмақтан айныған жоқ. Красная Гора деревнясы Новлянское селосының оң жағында екі жарым шақырымдай жерде тұр. Менің қолымда не күш бар? Осыны мәлімдедім. Есіңде болсын: онда солтүстіктен лейтенант Исләмқұловтың взво­ды кетіп барады. Ескерт, бір-бірімен атысып қалып жүрмесін. Тапсырманы орындаған бойда хабарла. Рахимовқа шаруашылық взводы мен штаб төңірегіндегі күштің бәрін әскери дабыл бойынша көтеруге бұйрық бердім де, блиндаждан шықтым. Орман ішінде ымырт жабыла бастапты. Анандай жерде Заев жуынып жатыр. Оның ебедейсіздеу, бет сүйегі жалпақ, қабағы түксиіңкі түрі тазарыпты, бірақ жүзінен сорғалаған су әлі қызғылт... – Заев! Ол жетіп келді. Оның сүртініп үлгермеген жүзінен тағы да қан ақты. Бетін тыжырып, тағы сипанады. Мен Заевты екінші рота командирі етіп тағайындамақшы едім, бірақ... Красная Гораға көмекті осы бастап барады. Блиндаждан телефоншы ытқып шықты: – Жолдас комбат, сізді телефонға шақырады. Дереу келсін дейді.
Бұл жолы майор Юрасов асығып, аптығып тұр: – Момышұлы, сен бе? Жібермей-ақ қой! Кеш қалдық! Жау қорғанысты бұзып өтті. Бір топ мұнда, полк штабына қарай жылжып келеді. Мен шегініп барамын. Саны қанша екені белгісіз екінші топ сенің бір бүйіріңе қарай бет түзеді. Шеп құр! Беріспе! Одан соң... Дауыс кілт тоқтады, байланыс үзілді. Тына қалған мембранада – гуіл де, электр зарядтарының тырсылы да естілмейді. Тым-тырыс... Мен қажетсіз тұтқаны орнына қойдым да, өлі тыныштық қайтадан жүйкеме тие бастады. Мембрана ғана тынши қалған жоқ еді. Айнала төңіректің бәрі жым-жырт. Дұшпан да біздің ауданды артиллериядан атқылауын доғарды. Бұл не? Шабуыл сәті ме? Жаяу әскердің екінші ротаның қорғаныс шебіне лап қою мезеті шығар? Жоқ, шепті бұзып үлгеріпті. Немістер бергі жағаға шығып та қойды, енді дендеп алға ұмтылады. Олар осында, бізге қарай, бірақ жолдың аузы окоптармен бекітіліп, сарбаздардың амбразураларға жармасып, қарсы алдынан оқ жаудыратын, біздің зеңбіректер мен пулеметтер бәрін әбден атып жаттыққан жақтан емес, өзге бүйірден өңмеңдеп келеді.
Өкпе тұсымыз бен көк желкеден, қарсы алдынан ешбір кедергі кездеспейтін ашық алаң арқылы келіп соқтықпақшы. Мен бір мезет жағадағы еңісті бойлай қазылған қараңғы орлардағы жауынгерлерді елестеттім, – онда сырт жақтан төнетін атыс ойықтары жоқ. Жалма-жан сағатыма қараймын. Төртке он бес минут қалыпты. Ойыңды қас-қабақтан ұғатын сергек Рахимов алдыма картаны жая қойды. Оның сұраулы жүзіне қарап, үнсіз бас изедім. Картаға үңіліп, сағат тықылын, кетіп жатқан секундтар үнін естіп тұрып, енді жан-жаққа қаранып, ойлануды доғарып, де­реу әрекетке кірісу қажеттігін сезінемін. Әйткенмен, барлық төзімімді жинап, өз-өзімді карта қасында сәл аялдауға мәжбүр еттім. О, егер сіз дәл сондағы бір ғана сәтті – маған, командирге шешім қабылдауға берілген бір ғана минутті суреттей алсаңыз ғой! Новлянскоені тастап шығамын ба? Майдан шебімен іргелес тұста шайқасып жатқан полк шебіне жүк көліктерімен даңғырлатып төтесінен алып баратындай қара жолдың бойында жатқан жауға өте қажет селоны бере салмақшымын ба? Өз-өзіңе « иә, бере сал! » деп жауап беру қандай қиын. Әйтпесем, батальонды сақтай алмаймын.
Ал сақтасам ше... Онда көреміз жолдың кімге бұйыратынын... Картаға – иә, әзірше тек картаға ғана, даланы ендей, жақындап қалған немістердің алдынан кесе-көлденеңдете жаңа сызық түсірілді. Рахимовқа өз шешімімді мәлімдеп, зеңбіректерді ор­ман шетіне, жаңа қорғаныс шебіне ауыстыруды бұйырып, өзге де бірнеше тапсырма беріп, штаб жертөлесінен жүгіре шықтым. Рахимовтың да атын бер! Заев мінеді! Заев, маған ілес! Тағы да сол даламен, тек енді тынши қалған алқаппен екінші ротаны бетке алып жүйткіп келеміз. Аспан жартылай ашылыпты. Еңкейген күннің қызғылт сәулесі көзге ұрады. Кенет бас жағымнан қып-қызыл жылтырауық сәуле ұшқындағанын аңдаймын. Бір сәт үзеңгіге аяқ тіреп, еңсе жаза айналаны шолғанымда, немістер көрінді. Олар біз атпен кесіп өткен алаңмен, шамамен, бір километрдей жерде тік тұрған күйлерінде қатар-қатар тізіліп алып, өңмеңдей түседі; алыстан қарағанда, араларындағы саңылау екі-үш қадамдай. Мен бұлардың шинелі де, каскалары да көк-жасыл түсті екенін білетін едім, ал қазір ақ қар бетінде сұлбалары қап-қара болып көрінді. Өздері автоматты жүріп келе жатқан бойда тарсылдатып, үрей сепкен мың-сан жарқылдауық оқ жаудырудан тынбайды. Астымдағы жануар барын салып, алдыға қарай өршелене заулады.
Ротаның басқару пункті қасында тұрған Қалимолдин пулеметін арқасына асынып та алыпты. Байланысшылардың бірі өзенге қарай, батальон бүйірін бетке алып қиғаштай салып ба­рады. Рахимов осында телефон соғып, міндетті мәлімдеп те үлгерген екен. Бозжанов пулеметшілерді ұзатып салып, сыртта тұр. Қасында хабаршылар жүр – тәпелтек Муратов пен соғысқа дейін педагогикалық техникум студенті болған ұзынтұра Белвицкий бар. Му­ратов, тоңып тұрған адамдай, аяқтарын қағыстырып қояды. Шауып жеткен бетте: – Бозжанов! Пулеметшілермен бірге барасың! Атыс ұясы аман сақталуы керек! Біз жаңадан шеп құрғанша берілмеңдер! Атыс ұясы аман сақталуы керек! Абдырама, саспа. Әбден жақындағанша күте тұр... Мен ауыр ленталарын асынып алған пулеметшілер – Мурин, Добряков, Блохаға қарадым. Анау жауыздарды жер жастандырыңдар, жолдастар! Заев, ер соңымнен! Синченко, маған ілес! Қасыма Муратов келді. Бақылаушылар, телефоншылар – бәрі политруктің жанында болады! Өзен мен село арасындағы дәлізбен Новлянскоенің сыртындағы батальон қапталына қарай жүйтки жөнелдік. Онда хабаршы әлі жете қойған жоқ, бірақ шеттегі окоптардан сарбаздар шығып үлгеріпті, траншеяда қазтабандап отырған кейбірінің мойны қылтияды, өзгелері ұйлыға топтанып отыр.
Бұл тұстан жота тасасында ойқастап келе жатқан немістер көрінбейді, дегенмен жұрттың бәрі автоматтар дырылдап, жылтылдап, ұшқыр оттар ұшқындаған жаққа үрпие қарайды. Батып бара жатқан алқызыл күннің жалқын шапағы қиғаштай шашырады. Взвод командирі, жас лейтенант Бурнашев атыс үні естілген жаққа қарай бірнеше қадам жүгіре шығып, аңтарыла селтиіп тұр. Ұрыс кезінде бұл бірден көрінеді. Бозарған саусақтарымен пистолетін қыса ұстапты, бірақ қолында дәрмен жоқ. Күтпеген жағдайда есі шыққан оның не істеп, не қоярын білмей, қатты абдырағаны байқалды. Мүмкін, ол бұл сәтте бір минуттей ғана сасқалақтаған болар, бірақ дәл осы үрейлі сын мезетінде жауынгерлер командирінен айырылады. Бөлімшелер мен кіші командирлер де көзіме түспеді – әрине, олар осындағы бір жерлерде жүрген шығар, бірақ дымдары шықпайды, тәрізі, бұлар да қойдай ұйлыққан қара тобыр арасында тығылып отыр-ау. Өзім бір қарағаннан-ақ ажырататын әскери тәртіп, жауынгерлік негізді мынадай тұтқиыл жағдай бірден жасытып, жігерді құм қылғандай. Мен мұндайда взводтар ғана емес, тұтас батальондардың қолма-қол опат болатынын түйсіндім.
Әзірге ешкім қаша қойған жоқ, бірақ... әлдебір қызыләскер жылтылдап ұшқан оқтан көз айырмай, жаға бойымен ақырын ғана, жылыстап, кейін сырғи берді. Әзірше ақырын ғана... әзірше бір өзі... Ал егер ол қаша жөнелсе, бәрі де топырлап соның соңынан лап қоя ма? Кенет біреу әмірлі қимылмен сонау жылыстап кетіп бара жатқан қызыләскерді көрсетті. Қызық... Мына жерде иелік жасап отырған кім болды екен? Мұншама нық сеніммен қол нұсқаған кім? Мен алыстан Толстуновтың сұлбасын таныдым да, жеңіл күрсіндім. Бұл жолы таяудағы ол туралы не ойлағаным еске түсіп жатпады, тек баста: « Оның осында жүргені қандай жақсы болды » деген ой жылт етті. Дәл сол кезде біреу ақырып жіберген: – Қайда барасың? Мен саған көрсетемін қашқанды! Табанда атып тастаймын, сүмелек! Командасыз бір қадам қимылдаушы болма! Айқай салған рота парторгі, қызыләскер Бөкеев еді, – аласа бойлы, бізтұмсық қазақ. Ол винтовкасын көлденеңдете қасқая көтеріп тұр. Әр жердегі топ ішінен айқындала түскен ортадағы Толстуновтан бастап тағы да бірнеше сұлбаны танығанымда, арада ешбір дабырасыз, тәуекелге бел буған жандар бар екенін аңдадым.
Бұлар комбаттың менің взводымның мақтанышы дейтіндей әдеттегі көзқарасы емес, дәл қазір, шын мәнінде, бөлімді ұстап, ұйытқы болып тұрған осы адамдар еді. Күні бойғы әртүрлі әсерлерді безбендей келгенде, бәрін бірден саралай қоймағаныммен, мынадай жағдайда партия деген күштің іске қосылғанын түсіндім. Шауып келіп: – Бурнашев! Бұл жердегі басқарушы кім, сен бе, басқа ма?! Сонша божырағаның не? Бөлімше командирлері қайда?! Бурнашев қызарып кетті. Ол өзінің қатты абдырағанына бола қысылған еді. Жалма-жан: – Бөлімше командирлері, маған келіңдер! Аттан ырғып түсіп, өзімнің шешімімді дауыстап, нақпа-нақ мәлімдедім: « Селоны жауға тастап шығып, шеп құрамыз », – дедім. Одан соң: – Бірінші бөлімшенің командирі! Жауынгерлерді шығар! Әркім нөмір саны бойынша өз орнын есте сақтасын! Бірінші бөлімшені мен бастап барамын! Екіншіні – Толстунов, үшінші бөлімшені Бурнашев бастайды! Заев рота басшылығын қабылдап ал. Келесі взводты алып шық. Одан соң бізге қосыласың. Көпірді жарып жібер! Қалып қойма! Топтанып жүрмеңдер. Бірінші бөлімше, менің командамды тыңда! Маған еріңдер! Жүгір!
Бүгілген шынтақтарымды бүйірге қысып алып, аласалау төбедегі әйнектері күн шұғыласына шағылыса қарауытқан үйлердің тұсымен езілген алқапқа түсіп, бар күшіммен орманға қарай жүгіре жөнелдім. Соңымнан аяқтарының дыбысы дүбірлеп, бөлімше өкшелей ілесіп келеді. Охо, қар бетімен сорая адымдаған ұзын қара сұлбалар қалайша жақындап қалған! Осыдан бес-алты минут бұрын ғана біз ат үстінен көргендегі бұлармен аралық жарты шақырымдай қысқара түсіпті. Жылдам жүреді екен: минутіне – жүз метр. Ал бізге әлі жүгіру керек... Орман шеті тура дүниенің шетіндей өте алыс. Алғашқы ағашқа дейін жарты километрдей жер бар. Мен жұлқына ышқынып, жылдамдықты үдеттім. Немістердің тізбегі бізді байқап қалды. Оқтың қызыл траекториясы ауаны алды-артымыздан бірдей айқыш-ұйқыш тілгілеп, төбе тұсымыздан ысқыра зулап өтіп, табан астына жете сөніп жатыр. Немістер жүрген бойда көздемей-ақ, бұрқырата атқылап келеді. Артқы жақтағы біреу құлады. Құлаққа жан ұшыра ышқынған жіңішке үн жетті: – Жолдастар! Мен артыма бұрыла қарап: – Еріңдер соңымнан! Кейінгілер көтеріп әкеледі! Немістер де « ә, русь қашты! » деген қуғыншылық дағды бойынша жүрісті жеделдетті. Бірақ, міне, орманға да іліктік – жүз-ақ қадам қалды.
Кенет әбден қалжырап, өкпем өшкенін аңдадым. Жаңағы жанталаса жұлқынудың әсері сезілді. Ырсылдаған дем мен аяқ дүбірі жақындап келеді. Сарбаздарым да қуып жетті. Топырламаңдар деп бұйырып едім. Бірақ бәрібір шоғырланып алыпты. Иә, жаудың көз алдында сатырлаған оқ астындағы жаралы адамның құлақ тесетін жан дауысы естілген мұндай қуғын-сүргін – оқу-жаттығу кезіндегі саптың орнын ауыстыруы емес. Мен кеудемді толтырып ауа жұттым. Түсінесіз бе? Осынау бір ғана мезетке, бір ғана командаға, жалғыз ғана « тоқта! » деген сөзге біздің өткен тарихымыздың бәрі – панфиловшылар батальонының тарихы сыйып кетті. Бұған қастерлі борышыңды сезіну, « қолыңды екі жаныңа ұста! » және әрдайым әдетке, яғни солдаттың екінші болмысына айналып, аяусыз айтылатын: « Орында! Сөзді доғар! » деген ұғымның бәрі кіреді, қорқақтың сап алдында атылуы, бірде немісті талқандап, үрейді жеңетін Середаға жасалған түнгі жорық та қамтылады. Ал жауынгерлер тоқтамай қойса, жанұшырып екпіндеген бетте орман ішіне қойып кетсе қайтеміз? Демек... демек, онда бұл – батальон командирі Бауыржан Момышұлы мына дүниеде болмайды деген сөз. Біздің армияның заңы солай – сарбаздардың абыройсыз қашқаны үшін абыройсыз командир жауап береді.
Алайда үйме-жүйме болып, екі иіннен демалған жауынгерлер менің жанымда тұрған еді! Ат! Оң қанаттағы кім? Ат! Қасыңдағы кім? Жат! Ат! Араларыңды ашыңдар! Аралық – бес метр! Қайда жата қалдың? Әрі таман бар. Мұнда! Ат! Атпастан бұрын ыңғайлана жатып, әзірленіп, нысананы көздеп, аптықты сәл басып, осыдан соң ғана команда бойынша үстемелете атуға кірісу керек еді. Ал жауынгерлер болса жапа-тармағай, апыл-ғұпыл, қалай болса солай тарсылдата жөнелген. Жарқырауық оқтарын жаудырып, тізбектеле ентелеген немістердің ешқайсы құламайды. Батар шақта алаулап, шақырая түскен күн сәулесі солардың бүйір тұсынан, қарсы алдынан қиғаштай шашырап тұр. Енді бұлардың сұлбасы бұрынғыдай қарайған өңін өзгертті. Жалқын шапақ түр-түсті мейлінше айқындай көрсетті. Көк-жасыл касканың астынан ағараңдаған сақал-мұртсыз жүздері, кейбірінің күнге шағылысқан көзәйнектері анық байқалды. Сонда бұлардың құламайтындары қалай? Неге? Едәуірден кейін ғана пайымдадым – немістер, анығын айтқанда, әлі алыстау, үш жүз-төрт жүз метрдей жерде келеді екен. Ал біз ет қызуымен көздеуіш жақтаушасын бірінші сызыққа, жүз метрлікке қойып алып тарсылдата беріппіз. Біздің ізімізден алқапты ендей өтіп Толстуновтың бөлімшесі де жүгіре жетті.
Новлянскоенің үйлерінің сыртынан үшіншісі де көрінді. Селодан шыққан жүк арбалары да жүйткітіп келеді. Айдаушылар да аттарына қамшыны баса түсті. Немістер тақала бастаған. Олардың тізбегінен біреуі, екеуі жығылды... Біздің де арамыздан әлдекім ауырсына ыңырсып қоя берген... Жау қатарының арғы шеті үй тасасынан көрінбейді. Дұшпан Новлянскоеге де кірді. Біз селоны бердік. Ал қалғандары өңмеңдей басады... Қазір оларға « жүгір! » де­ген команда беріледі. Көз мөлшерімен екі аралықты өлшедім. Жапырып өтеді-ау! Ех, сіз сол сәттегі дегбірді кетіріп, жаныңды жейтін жексұрын түйсікті сезінсеңіз ғой: талқан қылады! Пуле­мет! Қайдасыңдар, Бозжанов, Мурин, Блоха? Пулемет қайда, пу­лемет? Жанымдағы біреу жан даусы шыға шыңғырып жіберді: – Ой-и, өлдім, өлдім! Ой, ой!.. Ойбайлаған үн жүйкеге тиіп, жігер жасытады. Әркім дәл қазір осы ахуал менің де басыма түседі, маған да оқ тиіп, денем қанға боялады, мен де безектеп, ойбай-аттанға басамын-ау деп үрейленеді. Одан шыңғырған дауыс шыққан жаққа қарадым.
Әне, бір жағына қарай жантая жығылған жаралы жатыр, бас киімі жоқ; беті қызыл ала, әлем-жәлем; иектен аққан қан шинеліне сорғалап тұр. Көз шарасы шектен тыс үлкейіп, ақиып кеткен, тіпті зәрең ұшады. Ал анандай тұстан ештеңені көрмейін, естімейін дегендей, тұмсығын қарға тыға, екі қолымен төбесін бүркей құлаған біреу көрінеді. Бұл не – өліп қалған адам ба? Жоқ, қолдары дір-дір етеді... Қасында, қар үстінде полуавтоматы қарауытады. Бұл кім? Қарасам – қызыләскер Шилібаев, менің жерлесім. Қазақ! Сапсау, қорыққан екен сұмырай! Дегенмен, жаңа ғана өзімнің де не болса о болсын деп, басыммен қарға көміле кеткім келмеді ме! Ырғып барып, қасына жеттім: – Шилібаев! Селк етіп, қардың астынан боп-боз болып кеткен бетін шығарды. Ат! Полуавтоматын жұлып алып, иығына тіреді де, асығыс түрде сатырлата атты. Мен: – Асықпай көзде. Жауды өлтіру керек, – дедім. Ол маған бұрылды. Көзінен үрей белгісі өшпепті, бірақ бұрынғыдай емес, саябыр тапқан. Жай ғана күбір етті: – Атамын, ақсақал.
Ал немістер таяп келеді... Өз-өздеріне сенімді түрде, серейіп жүріп келе жатқан бойда автоматтарын тарсылдатып, аршындай басады – үздіксіз зулаған жарқырауық оқтары бұларды бейне бір үшкір ұшының шеті бізге жетіп тұрған ұзын істікпен қаруланып алғандай әсер туғызады. Мен немістердің бізді құлақты бітеп, көз аштырмай, ешкімге бас көтертпей, сабырмен көздей алмайтындай етіп, төпелей соғуға тырысатынын түсіндім. Бозжанов қайда жүр? Пулемет қайда? Неге үндемейді пулемет? Ал жаралы адам со күйі зарлап жатыр. Мен оның қасына жүгіре жеттім. Бет-аузы қаннан көрінбейді, қолдары да қызылала қан. Дыбысыңды шығарма! Жаныңа батса шүберек тістеле, шинеліңді шайна, бірақ дымыңды шығармашы. Сөйтіп адал солдатым тыншыды-ау. Міне, ақыры... Ақыры пулемет те сарнап қоя берген... Ұзақ кезекпен сатырлатты: та-та-та-та-а... Охо, Бозжановтың да жауды дәл іргеге дейін тақалтқаны-ай! Ол ең соңғы сәтке дейін тырс етпей шыдады. Есесіне пулемет оғы кенет тура түптен қанжардай қадалып, қоғадай жапыруға кірісті. Алғашқы оқ қатары неміс тізбегінің қақ ортасынан соққан. Ой, сондағы дұшпанның аласұрған сәтін көрсеңіз! Мен жаудың байбаламға салып, шырқырағанын өмірімде бірінші рет естідім.
Кейін гитлерлік армияның көп ерекшеліктерінің бірі: қарбаласқан, сәтсіз жағдайларда оқ тиген немістердің көмек сұрап, ішектері үзілгендей сонша шыңғыратынына талай рет куә болдық, – біздің сарбаздар ешқашан өйтпейді. Қалай дегенмен, алдымызда тісқаққан, тәртіпті әскер тұр еді. Әлдене деп қаңқылдап өз тілдерінде команда берілді де, біздің тұстан пулемет оғы дари қоймаған тізбек дереу жата-жата қалысты. Ал енді кең тыныстауға әбден болады. Бір минут шамасында қасыма Толстунов еңбектеп жеткен. Мен бас шайқадым. Жеңіл оқуға арналған әңгімелерде мұны жасау оп-оңай: « ура » десең болды – неміс тұра қашады. Соғыстағы жағдай мүлде басқаша. Әйткенмен, сол кеште « уралаған » дауыс бәрібір естілді. Жер жүзінде ғұмыр кешкен жалғыз менің батальоным ғана емес еді және ұрыстарды басқарып жүрген де бір мен емеспін-ді. Батуға айналған күн шапағымен – біздің құлақшын, біздің шинельді киіп, біздің штыктарды көлденең ұстаған қызыләскерлерді көрдік. Олар аса көп те емес екен: қырық-елудей. Түсіндім: бұл – бұзып өткен жерге өзге пункттен жіберілген лейтенант Исләмқұловтың взводы еді. Қақ маңдай мен көк желкеден қатар соғудың қандай болатынын көру « бақыты » енді бізге емес, немістерге бұйырыпты.
Әйткенмен, қапталды ыңғайлап, шепті қайта құру айласын олардың да жақсы білетіні түсінікті. Тізбектің бір шеті көтерілді; немістер атыса жүре, доға жасап, шегіншектей бастады. Мен оған басымды изедім: – Иә! Одан соң: – Тізбек бойынша хабарлаңдар: шабуылға дайындалсын! Бірақ өз дауысымды өзім де танымай қалғандаймын: біртүрлі күңгірт, қарлығыңқы. Орман жақтан бізге жәрдемдесуге шыққан сарбаздар қатары әлі жүгіріп келеді, сол тұстан « ура-а-а! » деген дауыс үзіп-талып жетеді, ал немістер шептерін асығыс түрде қайта құруға кіріскен. Біздің қарсымыздағы жау шебінің қатары едәуір сиреді, алайда бұлар мұнда екі жеңіл пулеметін қойып үлгерді, тәрізі, оны бұрын шабуылшы лектен ішкері түпте ұстап келе жатса керек. Бір пулеметтері атуды бастап та жіберген: төбеден ұшып, үрейді алған оқтың ысқырығы жиіледі. Ал біздің тізбектің атысы кілт тыйылды; жауынгерлер винтовкаларын қыса ұстаған күйі әскер қатарына шақырылған күннен бастап әркімге соғыстағы ең қорқынышты болып көрінетін мезетті – шабуылға шығуға берілетін команданы күтіп жатыр. Мені атыстың ықтиярсыз тоқтай қалғаны таңырқатты: жоқ, бұлай болуға тиіс емес! Әйткенмен, қателікті түзеп жататындай уақыт та жоқ.
Жаудың абдыраған кезін пайдаланып тезірек әрекетке көшу керек. Мен айқай салдым: – Бурнашев! Лейтенант Бурнашев – таяуда өзен жағасында өзінің дағдарып қалғаны үшін ұялып, қып-қызыл болып кеткен взвод командирі, қазір менен елу метрдей жерде тізбек арасында жатыр. Ол дауысымды естігенін байқатып, қолын көтерді де, қайта түсірді. Бір секунд өтті. Сіз, әрине, Қызыл Армияның жаппай ерлігі жөнінде талай оқып та, естіп те жүрсіз. Мұның бәрі ақиқат, шын сөз. Алайда жол бастайтын көсем болмаса, арадан бірінші шығатын серке болмаса жаппай ерлік жасалмайды. Біреу алғашқы болып тұрып, алдыға түсіп, қалғандарды еліктіріп әкетпесе, жұртты шабуылға көтеру оңай іс емес, ешкім орнынан қозғалмайды. Бурнашев ұшып түрегелді. Күн ұясына қонатын сәттегі алабұртқан аспан аясында оның бүкірейе бүгіліп, алға ұмсынған сұлбасы көрінді. Алдында иығына жетеқабыл деңгейде үшкір штыгі қарауытады – ол әлдекімнің винтовкасын алған секілді. Аузы да қимылдай берді. Сол сәтте менің ғана емес, Отанның өз ұлына берген бұйрығын орындап, орнынан атып тұрған Бурнашев кең даланы жаңғырықтыра басына көтеріп: – Отан үшін! Алға! Бұған дейін шабуыл суреттерін газеттерден талай оқығанмын.
Сол мақалалардың бәрінде жауынгерлер ылғи осындай ұран арқылы көтеріледі. Бірақ газет мәтінінде мұның бәрі кейде өте жеңіл сияқтанатын еді, сондықтан ба, мен: біздің кезегіміз келіп, штыкке жармасатын сәт туғанда, жағдай дәл сол газеттегідей бола қоймас-ау; және көмейден өзгеше ашу-ызамен « ұр-р! » немесе жай ғана « а-а-а-а!.. » дегендей алапат екпінді үн шығатын болар деп ойлайтынмын. Алайда осынау аса сындарлы, үрейлі шақта адамды жер жастандыратын мың-сан оққа кеуде тоса, алға ұмтылған Бурнашев дәл сол ұранға басты: – Отан үшін! Алға! Кенет оның үні үзіліп кетті; Бурнашев жұлқына серпіле беріп, аяқ астына керіп қойған сымға сүрінгендей, жалп ете түсті. Ол дереу қайта атып тұрып, әрі қарай жүйтки жөнелердей, сөйтіп бүкіл ел соған еріп, штыгын алға соза, жауға ұмтылардай көрініп еді. Бірақ ол екі қолы жайылып етпеттеген бойда жата берді, орнынан қозғалмады. Жұрттың бәрі алғашқы қадамнан-ақ мұрттай түсіп, қар үстіне құлаш жая құлаған лейтенантқа қарап, әлденені күтіп жатыр. Тағат тауысқан секунд та өтті. Тізбек орнынан көтерілген жоқ.
Бір кезде тағы біреу атып тұрды да, даусын пулемет тарсылынан да асыра, аспан астын жаңғырықтыра дәл сол сөзді, сол ұранды қайталады. Үні өз бойынан шыққандай емес, керемет ащы екен, дегенмен бәрі сөйлеу мәнерінен, аласа ғана арықша келген денесінен қызыләскер Бөкеевті таныды. Алайда бұл да алға ұмтыла беріп қалпақтай ұшқан. Оқ, тәрізі, кеудеден немесе бастан тиген сияқты, ол да лейтенант Бурнашев секілді төменнен шалғымен орғандай, жалп ете қалды. Денем шиыршық атып, қардың бетін шеңгелдей тырналаймын. Тағы бір секунд жылжыды. Тізбектің көтерілетін түрі жоқ. Енді бізді қос пулеметтен атқылай бастаған еді; алакөбеңде оқпаннан үздіксіз ұшқан оқ ұзыннан-ұзақ созыла, жарқ-жұрқ етеді; от сәулесінен жарым-жартылай қалқа тасасында тізерлей отырып алып, немістердің қайта шеп құруына жағдай туғызып, бізге бас салып шайқаса кетуге мүмкіндік бермек түгілі, бас көтертпей оқ жаудырған пулеметшілер сұлбасы да көрініп қалады.
Жауды ту сыртынан келіп соғудың ыңғайын тапқан біздің жолдастарымыз – қырық-елу қызыләскер немістерге тақалып та келеді, бірақ дұшпан ол қапталдан да шеп құрып үлгеріп, оқ атуға кіріскен; ал біз болсақ сол азғантай ғана жаужүрек бауырларымыздың басын ажалға тігіп, мына жақта бұрынғыша тырп ете алмай әлі жатырмыз. Біздің әрқайсымыз, дәл менше, тастай бекініп, ырғып шығып, тұра ұмтылуға даяр-ақ сияқтымыз, бірақ ешкім әзірше қозғала қойған жоқ. Бұл не сұмдық? Сонда осылай бауырларымызды от ортасына тастап, зәре-құтымыз қашып, жата бермекшіміз бе? Арамыздан үшінші мәрте бір ышқынып, ротаны бастап шығатын ешкімнің табылмағаны қалай? Кенет бүкіл жұрттың назары өзіме ауғанын аңдадым, шетте жатсам да, шайқастың орталық нүктесіндей көріп, аға командирге, комбатқа үздіге көз тіккенін сезіндім, бәрі: комбат не дер екен, енді не істейді деп үміттене қарайды. Қимылымның ессіздік екенін анық білсем де, қалайда елді еліктіретін өнеге көрсетейін деп, орнымнан жұлқына көтерілдім. Бірақ мені сол бойда иықтан шап берген Толстунов күштеп, қарға бір-ақ тықсырды. Орысшалап боқтап та жіберген. Доғар, комбат!
Мен... Оның дөрекілеу біткен ер кескінді жүзі бірден өзгеріп, өңі қатайып, сұстана қалыпты. Ол шапшаң қозғалып атып тұру үшін артқа қарай серпілді, осы кезде оның қолынан мен шап беріп ұстай алдым. Жоқ, енді Толстуновтан да айырылып қалғым келмейді. Есімді жиып, қайтадан комбат қалпыма келдім. Алдындағы түйсік тіптен күшейе түскендей еді: бәрі бір кісідей көз қиығымен мені бағып жатқандары сөзсіз. Сарбаздар, әрине, комбаттың бір жұлқынып тұрмай қалғанын, политруктің де ышқынғанмен, орнынан көтеріле қоймағанын байқады. Әрдайым ұрыс кезіндегі командирге тән түйсігім менің аяғына дейін атқарылмаған әрекетімнің солдатты қынжылтқанын сездірді. Егер комбат талпынғанымен, орнынан тұрмаса, қозғалу қауіпті деп есептелгені. Командир шайқас кезіндегі өзінің әрбір сөзі, қимылы, бет құбылысы әрдайым назарда тұратынын, жаппай әсер ететінін білуге тиісті; ұрысты басқару оқ атуды немесе солдаттардың қозғалуын басқару ғана емес, сонымен қатар психиканы да меңгеру екенін білуге тиісті. Мен өз-өзіме келдім. Әлбетте, қолма-қол ұрысқа бастау комбаттың ісі емес. Оқыған-тоқығанымыздың бәрін, Панфиловтың: « Жаяу әскердің кеудесін оққа төсеп соғысуға болмайды... Солдатты сақта.
Әрекет арқылы, оқ ату арқылы сақта... » деген өсиетін есіме түсірдім. Мұның бәрін сізге ұзақ, тәптіштей әңгімелеп отырғаныммен, анда, алаңда, бұл небәрі бірнеше секунд ішінде өткен жағдайлар еді. Сол секундтарда басқалар секілді мен де соғысуды үйрендім, жаудан да үлгі алдым. Содан: – Пулеметшілерді көздеп жиілете атыңдар! Қол пулеметтері, ұзақ кезекпен пулеметшілерді атқылаңдар! Оларды жерге жапсырып тастаңдар! Жауынгерлер түсінді. Енді біздің оқтар атқылап жатқан немістердің төбесінен ысқырды. Біздің бір қол пулеметі жақын жерде тұр еді. Мен Бурнашевке « Баста! » деп команда бергеннен кейін ол да үнсіз қалған-ды. Бір сарбаз оған жалма-жан жаңа мага­зин салып жатты. Сол жерге Толстунов та еңбектеп бара қалған. Жауынгерлер жанталаса атуға кірісті. Міне, әлгі пулемет те істі бастады. Аха, неміс пулеметшілері жата қалды, бұғып, қалқа артына жасырынды. Аха, біз де о жақтағы әлдекімді атып түсірдік. Бір пулеметтің үні өшіп, ұзын, үшкір алау жалмаңдауды доғарды. Әлде, мүмкін, лента ауыстырып жатыр ма екен?
Жоқ, оқ астында ондай істі атқару оңайға соқпас... Ал... Мен команда беретін сәтті ұстай алдым да... үлгермедім. Тізбек төбесінен Толстуновтың күркіреген даусы естілген: – Коммунарлар! Бұл шақыру тек коммунистерге ғана емес – барлығына арналған еді. Біз: Толстуновтың пулеметті көтерген бойда ұшып тұрып, қарудың дүмін кеудесіне тіреген күйі жүгіре айқайлап, оқ жаудырып бара жатқанын көрдік. Үшінші мәрте кең даланы басқа көтерген сұрапыл, алапат ұран шарықтады: – Отан үшін! Ура-а-а! Толстуновтың үнін қосарласа шыққан өзге дауыстар көміп кетті. Жауынгерлер атып-атып тұрған. Ызаланып, сұрланып алған сарбаздар құлақ тұндыратын айқаймен, жауға қарай лап қойып, Толстуновты басып озды. Мен жоғары көтерілген, ерекше ойығы бар, қол пулеметінің ересен зор шүйдесін байқап үлгердім, – барлық оқты атып болған Толстунов қаруды ыстық ұңғысынан ұстап, шоқпар арқалағандай, төбе жағына шайқалақтатып тұр екен. Немістер бізбен қоян-қолтық ұрысудан да, штыкпен шайқасудан да тайсақтап, әскери саптары лезде ығы-жығы болып, тұра безді. Жауды өкшелей қуып, қолға іліккенін өлтіріп, біздің екінші рота мен осынау сәтті қарсы шабуылды сырт жағынан тиіп бастаған лейтенант Исләмқұловтың взводы тұс-тұстан Новлянскоеге келіп кірдік.
Біз мұндамыз! Атыс, аласапыран жүгіріс. Қызыләскерлер елдімекенді қашып үлгере алмай қалған немістерден тазартты. Полуавтомат ұстаған арықша Әбіл Шилібаев мені байқамай қасымнан жүгіріп өтті. Шинелінің етегін белдігіне түріп алыпты, ағытылған құлақшыны қорқып, алаңда шапқылап жүрген күшіктің құлағындай болып елбең-елбең етеді. Ентіге басқан Шилібаев өзіндей қазақ жолдасының жанына жетіп барып, сонадай жерді саусағымен нұсқап көрсетіп: – Ана жақта немістер бар... Атып жатыр, сайтан... Жүр, барайық, – деді. Олар өзара сөйлесті де, қосарласа жүгіре жөнелді. Еліріп, қызынып алған Әбіл полуавтоматын ыңғайлай ұстап, төтелей тартты. Ал жолдасы, тәрізі, бір бүйірден баруды ойласа керек, қиғаштай айналды. Кенет біреуі кілт тоқтай қалған. Әбіл серігіне қарай бұрылып: – Әй, Манарбек, немісше не деуші еді әлгіні? Мен күліп жібердім. Бұдан бірнеше күн бұрын батальонға әркім: тоқта, беріл, соңымнан ер, т.б. Бірақ нәтижесін тексеруге қол тимеген. Жолдасы да аялдады. Екеуі қазақша тілдескен: – Қалай дедің? Сөйтіп достар шапқылай жөнелді. Мен соңдарынан дауыстап, қателігін түзедім: – Шилібаев, олай емес!
Артына бұрылған Әбіл комбатты көрді де, құлақшыны делбеңдеп, дедектеп берді. Мен тағы күлдім. Жүріп келе жатып күлкімді тыя алсамшы, бір жағынан, тоқтамай, ішегімнің қатқанына таңырқап та қоямын. Шайқастың алқымнан алып, жүйкені ширықтырған қыспағынан осылайша арылғандаймын. Бұл кім болды екен? Менің атымды ешкім атамаушы еді. Күлімсіреп, қарсы келе жатқан Мұқамбетқұл Исләмқұловты көрдім. Мен де соған қарай тұра ұмтылдым. Ол қолын шекесіне апарды: – Жолдас аға лейтенант! Ұрыс жағдайы бойынша өз взводыммен сіздің қарауыңызға келдім. Взводтың шығыны: бір адам мерт болды, төртеуі жаралы. Взвод командирі лейтенант Исләмқұлов. Мен онымен қос қолдап амандасып, едәуір үнсіз тұрдым. Екеуміз бір-бірімізді көптен, Алматыда жүрген кезден білетін едік. Онда Мұқамбетқұл Исләмқұлов журналис-тін, « Социалистік Қазақстан » газетінің қызметкері. Қазір өзім соғысқа дейін аса біле қоймаған оның жымиған, тартымды қараторы жүзіне, сұңғақ бойлы келбетіне аялай, сүйсіне қарадым. Ол мұндағы сын сағатында нағыз жауынгерлік қабілетін – батылдығы мен әбжілдігін көрсетті. Жаудың ту сыртынан жасырын барып, оңтайлы сәтін күтіп, тарпа бас салу оңай шаруа емес. Мен оған: – Взводыңды тәртіпке келтір.
Одан кейін маған штабқа кел. Сонда әңгімелесейік, – дедім. Ұрыс тыншыды. Аман қалған немістер өзеннің тастай суын бірі белуардан, бірі кеңірдектен кешіп, арғы жағаға өтті. Өзеннен алыстау жүрген өзгелері жанұшырып, Красная Гораға қарай зытты. О жақта біздің сарбаздар қашқандарды түре қуып барады; ымыртта жарқыраған от ұшқыны көрініп қалады: жаудың құтыла алмаған бірлі-жарымы жанталаса қарсылық көрсетеді. Оның жарығы жағалауға түсе қойған жоқ, тек қарауытқан су бетінен түрлі-түсті оттардың жылтылдаған әлсіз сәулесі жүгіріп өтті. Екі жасыл, қызғылт сары, ақ одан соң тағы да екі жасыл. Сәл үзіліс жасап алып ымырт қараңғылығын қайтадан қызыл-жасыл түске бояп, әлгі мәнермен тағы да алты ракета жарылды. Немістердің осы арқылы әлденені мәлімдеп жатқаны анық. Тек нені? Бастан өткен жағдайларын хабарлағандары ма? Әлде көмек сұрағаны ма, болмаса жаңа шабуылдың нышаны ма? Тұс-тұстан жауап белгілері берілді. Отты батпырауықтармен тілгіленген көкжиекті шолып тұрмын. Охо! Сайтан алғыр, жау қай тұсқа өтіп кеткен! Біз арыстанның қақ аранында тұр екенбіз.
Жаңағыдай белгілерді өзеннің арғы бетіндегі Цветки, Житаха сияқты өзге деревнялар да берді; біздің окоптардың қарсысындағы екі километрге созылған жердің бір бөлігін қайта құрылу кезінде жауынгерлеріміз тастап кеткен-ді, – онда ашық шеп үңірейіп жатыр. Руза өзенінің жоғары тұсына қарай, бергі жағадағы Красная Горадан да ракеталар атылды. Күндіз біздің штабымыз тұрған біршама қиғаш, сонау ішкерілеу түптегі Новошуриноның төбесінде де отшашулар жарқырады; одан бізді жағалай қоршаған Емельяново, Лазарево көгінде де осы көрініс қайталанды... Бұдан соң қараңғы іңір сәл мүлгіп, кешкі аспан бір сәт тынши қалған: оттар жарқылдауды доғарды. Дегенмен үзіліс арасы тарлау-ау. Красная Гораға сырт жағымды беріп, аңтарыла қарап тұрдым. Сипуново селосының көгінде де ракеталар атылған секілді. Бұл не? О жақта капитан Шиловтың батальоны тұр емес пе, иә, оның тылы сонда. Оттар ұшқындарын шашыратып, біртіндеп күңгірттеніп барып, сөнді. Төңіректі лезде қараңғылық басты. Жоқ, бұл Сипуново емес. Өткен уақытты, ішкері қарай ентелеп өту қарқынын есептегенде, жау онда жете қойған жоқ. Немістер мұнда да тағы бір құйтырқысын іске асырған сияқты. Бізді күнібұрын тылға тасталған әлдебір ракеташылар қорқытып жүр.
Дегенмен қазір қалай болғанда да, штабқа жетіп, сол жерден ка­питан Шиловпен хабарласып, іздеу салдырып, оның тылында атылған жұмбақ ракеталардың сырын ашуым керек. Маған қаратпай, әрекетке көшіп, команда берсеңші, Рахимов! Сипунов іргесіндегі « сиқырдың » мәнін тезірек анықтасаңшы! Жанымыз онсыз да қысылып барады. Новлянскоеде тоғысатын жолдар түгел дерліктей жау қолында қалды. Егер ол тұстұстан жүк машиналарымен әкеліп жаяу әскерін төксе немесе жүгіріп жаяу жетсе, мына жердің бәрінің астан-кестені шығады. Бізді сырттан келіп соғады да, далада шабуыл қызығымен шашырап жүрген менің жауынгерлерімді ештеңе де құтқара алмайды. Заевты тапқызып алдым да, оған селодан ротаны шығарып, біз шабуылға көтерілген жерден кесе-көлденең шеп құрып, бекінуді бұйырдым. Бұдан соң штабты бетке алдым. Орман шетінен сәл түпке қарай батальон штабы орналасқан, беріректегі ағаш тасасында сегіз зеңбірегім тұр. Бұларды осында ауыстыруды бұйырғанмын. Қарауытқан ұңғылары Новошуринодан шығатын жолға қаратылған. Мен командирді шақырттым. Селоны көріп тұрсың ба? Алдымыздағы жеті жүз метрдей шамада үй сұлбалары қарауытып, кең көше жатыр. Бір-бірімен даурыға сөйлесіп, өздерінің бөлімшелерін, взводтарын іздеген жауынгерлер сол жерден кетіп жатыр. Жау кірсін. Сол кезде картечьпен ұрамыз.
Көкжиектен тағы да ракеталар көтерілді. Алғашқысы Новошурино төбесінен атылды, одан оған күллі төңірек жауап қатқан. Тағы да алуан түсті оттар орманнан бірталай шалғайдағы Сипуново аспанын жарқыратты. Бұл не ғажап? Қой, тезірек штабқа жетейін! Араларында Исләмқұлов та бар екен. Бірақ шамнан алысырақ, бұрыш жақ тұста жерге тесіле қараған біреу айналадағы дүниеден қаперсіз кісіше қимылсыз отыра берді. Басына кигені біздікіндей құлақшын емес, қызыл күрең жиекті көкшіл фуражка. Сіз бе? Ол үстел шетіне сүйеніп орнынан тұрды да, қолын шекесіне апарды. Оның әлденеден күйзеліп, қиналып тұрғанын ә дегеннен-ақ аңғардым. Не болды екен? Жаралы ма? Мұнда неғып жүр? Үн қатпайды. Мен: – Сізге не болған? Батальон қайда деп? Шилов жұтынып барып, сөзін зорға айтты: – Батальон күйреді. Ол менің сұрағымды күтіп, состиып тұр. Көзіне қарасам... Үстелге сүйенген күйі маған тесіліп, қадала қалыпты. Бұдан енді не сұраймын? Ал сен ше, батальон командирі – зытып бердің бе? Жоқ, қазір мұндай сұрақ қойып жатудың өзі артық. Одан, топографиялық пункттерді көрсетіп, баяндауға кірісті.
Ойланбастан, оның әрдайым мұқият ұштаулы тұратын қарындашының ізін бағып тұрмын. Ол бірқалыпты қоңыр дауыспен сәтсіздіктің қай сағат, қай минутте болғанын айтты. Орын алған жәйтті онша түсінбей де, жөнді ести де алмай тұрмын. Құлағыма сонау алыстан күңгірлеген үн жететіндей: « Жау артиллериялық дайындықсыз-ақ тұтқиылдан капитан Шиловтың батальонына бас салды. Мұнан соң Сипуново селосының іргесінде шепті бұзып өтіп... » Бұдан кейінгі жағдай маған белгілі еді. Жаңа ғана өткен көрініс көз алдыма келді. Сарбаздар окоптан шықты... Қайсыбірі өз ұяшықтарының аузында жеке-жеке тұр, өзгелері екі-үштен топтаса қалған... Бәрі автоматтар тарсылдап, тізбектеліп, қызғылт оттар ұшқындаған жаққа қарайды. Зәре қалмаған. Қайда тығылып жан сақтайды? Алды-арттың бәрі неміс... Жалтақтап, ес жидым дегенше... батальонның да талқаны шықты... Рахимов сөзін жалғастырды. Кешке қарай батальонның екі жақ қапталынан бұзып өткен неміс колонналары әлі өзара кездесе де қоймаған сияқты. Біздің тылға жіберілген салт атты барлаушыларымызға бірнеше рет оқ атылыпты. Ал кейбір деревняларда аттыларға ешкім кездеспепті: немістер басқа жақтан өткен. Осындай орындар мен бос аралықтар арқылы сытылып шығуға болады. Рахимов осыны карта бетінде көрсетті.
Москваға апаратын жолдарды бөгей жүргізілген бұрынғы қорғаныс шебінің сызығы өшірілген. Жылтыраған қарындаш ізі өшіргішпен кетіріліпті, карта бетінен оның көмескі орны ғана көрінеді. Батальонның картаға жаңадан түсірілген шебі тағаша иілген. Ол доғаның екі ұшы бос кеңістікке тіреулі. Әйткенмен, оны бос жер деуге де аса келіңкіремейді. Онда көршілер бар. Оң жақтағы көрші де неміс; сол жақтағы көрші де неміс; арттағы қорғаусыз қалған тылға екі пулемет қойғызып, күзет жіберіпті, сыртта да неміс. Рахимовтың долбарынша, немістер қараңғы түсе қимылды тоқтатқан. Олардың ұрыс мәнері бізге аян еді: түнде ұйықтап, күндіз соғысады. Таң атқанша қайтадан қозғала қоюы екіталай. Бұл – біздің әскерге апаратын тар ауыз ертеңге дейін бос жатады деген сөз. Рахимов мән-жайды баппен, білгірлікпен, нақпа-нақ мәлімдеді. Оның ойды дәлме-дәл жеткізетін әдетін ұнатушы едім. Хабары жоқ жәйтті де нақты айтады, білмейтін нәрсесін бірден білмеймін дейді. Ол екі жерден бұзып өткен жаудың күшінен хабарсыз екен; полк штабының да қайда екенін айта алмады, не қолға түскенін, не өлі-тірісін, біздің бөлімдердің қайда шегінгенін де білмейді, бірақ өз адамдарымызға апаратын саңылауды анықтапты. Қажетті бұйрық-жарлықты менсіз-ақ беріп үлгерген.
Оқ-дәрі, азық-түлік, инженерлік керек-жарақ, медпункт – бәрі арбаларға тиелген, аттар жегулі. Өзі сын-сағатта жедел қимылдап, ақылға сала қояды: жағдайды ешбір күйгелектенбей, сабыр-салмақпен баяндайды. Мен үндемедім. Бірақ мен үнсіз қалдым. Мені түсінерсіз. Екі сағат бұрын менімен полк командирі май­ор Юрасов сөйлескен. Оның асыға, аптыға айтқан: « Момышұлы, сен бе? Жібермей-ақ қой! Кеш қалдық! Жау қорғанысты бұзып өтті. Бір топ мұнда, полк штабына қарай жылжып келеді. Мен шегініп барамын. Саны қанша екені белгісіз екінші топ сенің бір бүйіріңе қарай бет түзеді. Шеп құр! Беріспе! Одан соң... » деген сөзі, үзік-үзік ойы жадымда қалды. Бұдан кейін дауыс тістеуікпен кескендей шорт үзіліп кетті. Иә, одан соң не істеймін? Шегіну керек пе? Мойындаудың өзі ұят, бірақ бір мезет сайтанның азғыруына түскенім өтірік емес. Мен: « Сен айтылған сөзді толықтай болмаса да « одан соң ше... » деген бірінші буын, алғашқы әріптерді естідің ғой » – деп өз-өзімді сендіруге тырысқандай едім. Өтірік! Әзәзілдің арбауына малданба, өз арыңның алдында бұлталаққа салма!
Естігенің анық па, анық емес пе? Үлкен бастығың шегінуге бұйрық берді ме әлде ол бұйрық сенде жоқ па? Рахимов күтіп тұр. Бір ғана « иә » деген сөз айтылса жеткілікті, жүруге даяр тұрған батальон қозғалады да, ажал аранынан құтылып кетеміз. Бірақ мен тырс етпедім. Бұйрық жоқ еді. Майор Юрасовтың « Шегін! » деуі мүмкін бе? Әбден мүмкін. Ол өзі « Мен шегініп барамын » деп мәлімдеді ғой. Әйткенмен, айтпауы да ғажап емес. Екі сағат бұрын жағдай мүлде басқаша еді. Онда сол жақ қапталымыз талқандалмаған, үңірейген ойық та жоқ-тын. Ал қазір ше? Полк командирінің өзі қайда жүр? Қайда шегінді? Дәрменсіз қалған штабтың қайда, қай бағытқа, қандай жолмен немесе жолсызбен артқа жылжығанын айтып үлгергенінше байланыс үзілді. Полк командирінде резерв жоқ; штабта бір ғана пулемет бар: ал онда штаб командирлерін қоса санағанда отыз-қырық адам жүр. Аман-сау ма өздері? Мүмкін бір жерлерде қоршауда қалып, атысып жатқан шығар? Немесе қаздай тізіліп алып, жан сауғалап, орман арасында кетіп бара ма?
Әлде оңға қарай, Красная Гораның арғы жағында қалған батальондарға беттеді ме екен? Полк командирінің өзі біздің батальонның мойнына қыл арқан түскенін біле ме? Ол шамасы келсе: « Қараңғылықты пайдаланып шегін де, таңертең жаңадан шеп құрып, жаудың қарсы алдынан жер астынан пайда болғандай шыға кел! » – деп жиырма мәрте команда берер еді. Алайда байланыс жоқ, жолымыз кесілген. Рахимов тықыршып отыр. Блиндаж сыртында доғаша иіліп, батальон күтіп жатыр. Мен де үндемеймін. Қолымда бұйрық жоқ. Мен тұтқаны алдым. Ешкіммен сөйлескім келмеп еді: тұла бойымды беймәлім енжарлық билеп алыпты. Заев біз тазартқан Новлянскоеге қайтадан жау кіргенін мәлімдеді. Бақылаушылардың деректеріне қарағанда, жаяу әскер тиеген он төрт жүк көлігі келіпті. Тәрізі, Новошурино жаудың негізгі шоғырлану орны сияқты. Сол жақтан мотопехотасын бізге қарсы бұрып жіберіп отыр. Біреу келіп кірді. Басқа уақытта дереу бұрылып қараған бо­лар едім. Ал қазір басымды қозғағым келмеді, ешкімді көруге де, тыңдауға да, жауап қайтаруға да құлқым жоқ. Тұтқаны ұстаған бойы: – Рахимовқа!.. Заев мән-жайды толығырақ баяндады: – Бүкіл селоға тарап орналасты. Барған үйлерінің шамдары жағылды.
Терезелерін де жаппайды. Бірнеше жүк машинасы өзен жағасына барып тоқтады. Тиегендері понтон сияқты. Немістер біз жарған көпірдің орнына, тіпті бүгін жаңасын салмақ па? Яғни, немістің әскери машинасы түнде де тоқтамай, әрекетті күшейте түскен болып тұр ғой. Кей жерлерге пулеметтерін де орнатуы мүмкін. Жолдас комбат, таң атқанша тұмсық сұға қоймас деп ойлаймын. Заев әдеттегіше алқынып тұрғандай сөйлейді. Сөз доғарылғанда да оның ентіккен демі білінді. Заев та менен әлдене күтіп, жауап айтуымды қалайды. Бірақ оған басқа не дей қоямын? Бұрышта ешбір қозғалмастан, бағанағы қақиған күйінде Ши­лов отыр. Шам түбінде жинақы, байсалды пішінде Исләмқұлов тұр. Хабарлама әкеліпті... – Тағы не болып қалды екен? Исләмқұловтың жүзіне тұнжыраған кескінмен ұзақ қарадым. Оның қырағы, ойлы көздері: « Түсінемін » дейтіндей. Исләмқұлов сөйледі: – Меніңше, шығып кетеміз, Бауыржан... Сөйтті де жымиды. Жоқ, ол мені түсінген жоқ. Мен тіксініп: – Өз ойыңызды өзіңізге қалдырыңыз. Мен әскери кеңес шақыртуға құмартпаймын, жолдас лейтенант. Ол сымдай тартыла қалды: – Кешіріңіз, жолдас аға лейтенант... Алайда кінәлі ол емес, мен едім.
Әлсіздікке бой алдырып, көзқарасыммен абдырағанымды аңғартып, « жәрдем бер » дегендей болдым. Ренжіп қалған шығарсың, Исләмқұлов, бірақ мен өз-өзіме жекіген едім. Бұдан үш ай бұрын Алматыға таяу Талғар станицасында шілденің аптабында, әлі әскер киімін кимеген бірнеше жүз адамнан құралған батальон алдында, қазір тоң қатқан Мәскеу түбінде винтовкаларын құшақтап, қар үстінде жатқан сарбаздар алдында алғаш рет сөз сөйлеген едім. Сонда осынау мақалды, осынау жауынгерлік парызды мысалға келтіргенмін. Бірде дәл сол Алматыда, түнде, менімен Панфилов тілдесіп қалды. Алып тас үйде, дивизия штабында кезекшілерден өзгелері ұйқыға кеткен-ді. Панфилов та ұйықтамапты. Сол беймезгіл уақытта түрі шаршаңқы, қолына сүлгісін ұстап, генералдық кительсіз, іштен киетін ақ жейдемен жүрген ол кезекшілер бөлмесіне бас сұға қалған. Мен де кезекшілікте едім. Ол да отырды. Есімнен кетпейтін сонау әңгіме басталды. Бірнеше сұрақ қойғаннан кейін Панфилов ойлана отырып: « Иә, жолдас Момышұлы, батальонды басқару сізге оңайға соқпас » – деді. Бұл сөз намысыма тиген. Қызынып: « Бірақ абыроймен өлуге бармын, жолдас генерал » – дедім. Ол күлді. Батальон құрамында жеті жүз адам бар, жолдас Момышұлы.
Он, жиырма, отыз шайқасты бастан өткеріп, батальонды аман сақтап қала біліңіз. Міне, солдат сізге сол үшін рахмет айтатын болады! » Бұдан бірнеше күн бұрын ғана о кісінің аузынан естіген соңғы сөздерім де қоштасарда айтқан өсиеттей болып естілген: « Солдатты сақтаңыз. Мұнда, Москва түбінде өзге әскеріміз, өзге солдатымыз жоқ. Бұлардан айырылсақ – немісті ұстайтындай ешкім қалмайды ». Ендеше несіне бас қатырамыз? Рахимов бәрін даярлап қойды; ауыр жүктің бәрі – арбада; тек « солай-ақ болсын! » деп үн қатсам, батальон қозғалады да, аман қалады. Қолымда бұйрық жоқ, радиобайланыс жоқ. Бірақ майдан шебі асты-үстіне шыға талқандалып, немістер екі колоннамен ендей бойлап, жолдарды басып алып, сымдарды қиып, басқаруды қиратып Волоколамскіге қарай өңмеңдеп бара жатқан осындай сәтте байланыс офицері кіріп келіп, бұйрықты қолыма ұстатуын күтіп отыруға қақым бар ма? Ал егер ол жолды таппаған болса, өне бойы алдынан неміс шықса? Әлде мерт болса? Немесе жолсызбен жүріп адасса? Маған ұдайы көз алдыма келіп, түн түнегін тіле жетіп, Панфиловтың үні естілгендей болады. Оның мені алыстан шақырып: « Кет!
Батальонды алып шық! Сендер Москваны тезірек қорғау үшін керексіңдер! Дереу алып шық! » – деп қайталайтын даусы жететіндей түйсіктен ажырай алмай-ақ қойдым. Бізді қуана қарсы алатыны, қолымды қысып сұрайтыны елестейді: « Батальон аман ба? » – « Аман, жолдас генерал? » – « Зеңбірек, пулеметтер қайда? » – « Өзімізбен бірге, жолдас гене­рал... ». Жоқ, елесі құрысын! Мен осынау үннен, қиялдан құтылуға тырыстым. Сайтан алсын! Тылсым дүние, өз-өзіңді иландыру. Командирдің әлдебір сиқырлы дуаларға сенуге құқы жоқ. Оған ақыл-ес берілген. Панфиловтың шиыршық-серіппесі еске түсті. Панфилов мені өз ойларына капитан Шиловпен кездесу кезінде назар аудартпады ма. Ол, менің комбат ретінде, дивизия командирінің ұрыс жүргізу жоспарын ұғып алуымды қалады; өзгеріп тұратын шайқас жағдайында, аласапыран сілкіністер мен бұлқыныстар арасында, менің ақыл-айламен қимылдап, соғыста басқарушы күткен талапты іштей болжап, тез түсініп, айтқызбай табуымды тіледі. Бұл – тылсым дүние де, шалдуарлық та, өз-өзіңді иландыру да емес. Онда несіне созбалақтатып отырмын? Қинала берудің қажеті не. Сайтан алғыр болбырлықты доғарып, дереу серпілген жөн.
Жұрт менің аузыма қарап отыр ғой. Шешімге келу қажет. Коман­да беруім керек. Долгоруковка жау қолына өтіпті. Мәлім болғаны – аз ғана топ кіріпті – қырық адамдай. Взвод. Рахимов Долгоруковканы картадан көрсетті. Ол үзік-үзік әлсіз қызыл сызықпен белгіленген имек, шолақ көшедегі бір иірімді қара-көк түспен қоршады. Доғаның ұшы бірікті. Иә... Жау уақытты босқа жіберер емес. Ерсілі-қарсылы сапырылыс жалғасып жатыр. Түнде де тыным тапқан жоқ – немістің әскери машинасы күш ала түсті. Осылай орағытып барып, жолға қайта шығамыз. Әрине, Долгоруковкадағы топты жойып жіберуге де болар еді, бірақ мұны ың-шыңсыз атқару қиын. Жау дүрлігіп кетеді... – Онда барлау жасаған кім? Рахимов есікті ашып әлдекімді шақырды. Блиндажға лейте­нант Брудный жүгіре кірген. Бұдан бірнеше күн бұрын мен: « Қорқақ! Сен Москваны беріп кеттің! » деп айқайлап, батальоннан қуып жіберетін, ол жау жағына қайта барып, ертеңіне өзі түйреп өлтірген екі немістің қаруы мен құжатын әкеліп, өзінің жоғалтқан ар-намысын қайта тапқандай қылып алдыма қойған жігіттің дәл өзі. Есіңізде болса, мен оны барлаушылар командирі етіп тағайындағанмын.
Көзі ойнақшыған, өжет мінезді ол жүзі қызарып, менің сауалымды күтеді. Мен оған қарадым да, таң қалдым. Таяуда бұған: « Қорқақ! Сен Москваны беріп кеттің! » деп айқайламадым ба. Міне, бұйрықсыз шегіну деген осындай болады екен-ау. Мұндайда түрлі елес те, гипноздаған шақыру да, солдат туралы ойлар мен қисынды қорытындылар да – бәрі бір ғана қимылға – шегінуге әкеліп тірейді. Міне, қалай! Ендеше, пайым деген де мені сонда сүйрейді, яғни, бұлар да үрейге қызмет етпекші. Шегіну туралы бұйрық жоқ, ендеше, пайымың, ой қорытуың да құрып кетсін! Жоқ, менікі қате екен! Панфилов кез келген жағдайда коман­дир ойлануға, толғануға міндетті деп жиі қайталамаушы ма еді. Мен дивизияның немістер бұзып өткеннен кейінгі ахуалын қайтадан көз алдыма келтіруге тырыстым; Панфиловтың қимыл-әрекетін, оның қорғану жоспарын ойластырдым. Таяуда ол « Шептен гөрі жол маңызды » дегенді санама құйып еді. Новлянское арқылы өтетін жол бізге, менің батальоныма жүктелген. Панфилов бізді, оның ішінде мені жақсы біледі.
Бәлкім, дәл осы минутте ол: Момышұлының батальоны жолды жауға бермейді, бұйрықсыз ешбір шегінбейді деп сеніп отырған болар. Бәлкім, барлық күшті ішкеріде жұмылдыру үшін қазір аз ғана күшті ұтқыр пайдаланып, жер-жерден тосқауыл қойып, бөлімдерді әрібері жылжытуға кіріскен ол осы қимылымызды да есебіне кіргізген шығар. Ал егер олай болмаса ше? Панфиловқа бұзып өткен жерді бекітетін әскер жетпей жатса қайтеді? Оған біздің батальон дәл қазір ауадай қажет болып тұрған жоқ па екен? Мүмкін шегінуге бұйрық беріліп, оны байланыс офицері бізге жеткізе алмай жүрсе не істегеніміз? Білмеймін. Бұл туралы ойлағым да келмейді. Бұйрық жоқ – сөз тәмәм. Бір минут бұрын жанымды жегідей жеген ішкі арпалысты ешкімге байқатпадым. Әрі-сәрі толқу сырын комбаттың өзі ғана біледі. Батальондағы жалғыз әмірші сол. Бәрін бір өзі шешеді. Мен ақыры байламымды жасадым. Өтетін жерлерді тексеріп шыққан шығарсың? Ол екпіндей тіл қатты: – Жолдас комбат, ондай істі ойнап жүріп атқарамыз ғой... Опоңай алып шығамын... Долгоруковканың тұсынан зу етіп өтеміз... Капитан Шилов ұшып тұрды. Ол бірталай уақыт басын көтеріп, елеңдей қарап отырған еді.
Көкейден ағыл-тегіл төгілгелі тұрған ойын тежегендей, ернін жымырып алған ол тағы да сөзге өте сараңдық танытты. Және өзін ешбір ақтауға да тырыспады. Жауабым қысқа еді: – Мен ешқайда қозғалмаймын. Бұйрық жоқ. Командир шешімі айтылған сәттегі тәртіпке сәйкес бәрі үнсіз тұр. Бір ауыз сөзбен Рахимовтың менің еркімнен тыс берген жарлығын жоққа шығардым, алайда оның ашаң, байсалды жүзі сабырдан таймады. Басы сәл иілген ол әдетінше сөзді мұқият тыңдап, ойланып барып, әрекетке көшуге даярлығын аңдатады. Сөзімді жалғастырып: – Мен қоршауда ұрыс жүргіземін, – дедім. Бұрын да сізге айтқанымдай, Қызыл Армия уставы командирге өз бөлімі туралы « мен » деп сөйлеуге дағдыландырады. Командирдің « мен » дегені – өз солдаттары. Демек, қоршауда соғысатын солар. Курбатов екеулеріңіз барасыздар. Картадан полк штабы орналасуы мүмкін деген он-он екі елдімекенді көрсеттім. Ал жау онда да ұшырасса, әрі қарай кетіңдер. Міндет: оққа ұшпау. Полк штабын іздеп табыңдар да, жағдайды мәлімдеп, мұнда бұйрықпен оралуларың керек. Ол кетті. Капитан Шилов: – Онда менің зеңбіректерім бар еді, – деді. Мұны біртүрлі қинала айтқан.
Жарып кетіп пе едіңдер? Менің аттарымды, сарбаздарымды алыңыз. Барасыз ба? Шилов бір езуден тұнжырай жымиды. Сөгілген балағы мен тілінген қонышы көрінді. Күп болып іскен аяғы таңулы екен. Дәке сыртынан қан шығып тұр. Шалбары да қанға бөгіпті. Зеңбіректерді тастап кеттік, – Шилов алғаш рет ызалана боқтанды, – мені алып шықты, әйтеуір... Оқ тиген аяғын бүкпей орындыққа ауырсына отырды. Тез! Шилов ұзақ уақыт үнсіз қалып, одан: – Міне, отырып алып, батальон туралы ойлаймын да, басым жетпейді: күйреуіміз қисынды ма әлде қисынсыз ба? Иә, сарбаздардың дайындығы нашар болғаны рас... – деді. Ол тағы бір боқтанып алып, маған қарады да, аяқ астынан серпіле түсіп, сөзін жалғастырды: – Дүрліккен қойдай қаша жөнелді ғой деп ойлайсыз ба? Жоқ, екі рота аянбай шайқасты... Және командирді де тастап кеткен жоқ қой, оның үстіне... Сөйтті де, ойын аяқтамай, тағы да кілт тыйыла қалды. Блиндажға зембіл жеткізілді. Шиловты әкетті.
Бұл бөлім батальонға қарамайтын еді, қазір Панфиловтың алға ұмтылған жаудың жолын бөгеу үшін аз ғана күшті тиімді пайдалануға зор күш салып жатқанын, оған дәл осы сәтте әрбір бөлімше, әрбір взводтың өте қажет екенін білетінмін, сондықтан қырық-елу сарбазды өз қолымда ұстап отыруды орынсыз деп санадым. Исләмқұлов қызарақтап, қарсылық көрсетуге тырысты. Оның біздің басымызға түскен қиындықты бөлісуге құлшынғаны түсінікті. Бірақ оған ыңғай бере қоймадым. Рахимов: – Орманға қарай жылжимыз ба? Соның іргесінен шеп құрамыз ғой? Бұдан соң ештеңені тәптіштеп сұрамаған Рахимов қағазға ор­ман нобайын түсірді де, жағалай қорғаныс шебін құратын роталық орындарды белгілей бастады. Мен Ысламқұловпен бірге тысқа шықтым. Төңірек қараңғы, әрі тып-тыныш екен. Зеңбірек гүрсілдемейді, жақыннан да, алыстан да шайқас дыбысы естілмейді. Қараңдаған бұталар арасынан жұлдыздар жымың қағады. Ол күмілжіді: – Бауыржан... Қоштасар сәтте оның атымды атағаны үшін дәнеңе дей қоймадым. Ол сөзін батылырақ қайталады: – Бауыржан, бір взводтың қажеттілігі соншалықты болғанда, онда батальонның керектігі тіптен... Өзің ойлашы... – Болмайды, Исләмқұлов, ойлануға құқым да жоқ, ойланбаймын да. Бар! Біз сүйісіп жатпадық. Халқымыздың салтында жоқ еді.
Ортада медпункт орналасқан орманшының жайы белгіленді. Бұл үй, білетініміздей, әжептәуір кең еді, Рахимов менің келісімімді ала отырып, оның төбесіне жалаудың суретін салды – біз осы орталықтағы мүйіске батальонның басқару пунктін көшіруді ұйғардық. Сызба-нұсқа бірден мұқият жасалып, рота командирлеріне төрт дана етіліп көшіріліп таратылды. Оны Рахимов қол қойып бекітуге ұсынып тұрып: – Түнде байқатпай, окоп қазып бекініп аламыз. Тегінде, таңертең де аңдай қоймас, – деді. Мен қайран қалдым. Ех, Рахимов! Штаб бастығы ғана емес, нағыз командир де болатын адамсың ғой! Батарея командирі телефонға келді. Мен тұтқаны алдым. Немістер селоға кірді ме? Сіздің бұйрығыңыз бойынша оларды жібердік. Қалғандары үй-үйде жүр немесе далада машина қасында тұр. Бір минуттен кейін даланы дүрліктірген зеңбіректер гүрсілі біздің жертөлемізге де жетті. Мен жаудың бізді байқамай қалуын қаламадым. Аяқ астынан тып-тыныш тұрған алқапты зеңбірек үнімен зіркілдетіп, түн түнегін тітіретудегі айтпағым да осы еді: біз – мұндамыз! Шабуылдаңдар! Артиллерияң мен жаяу әскеріңді қарсы қой; төбеден соқ – біз осындамыз!
Байланыстан ажырап, қан шеңгелге түскен сәтте күні ертең ол да жабылатын – қылдырықтай бос жол қаншама қызықтырғанымен, біз кетпедік. Иә, жасырынып, жан сауғалау үшін емес, жау назарын өзімізге қарай бұрып, жаңа шепте Мәскеуді қорғайтындарға төнген соққыны жеңілдетуге бола қалдық қой. Біздің зеңбіректер жеті жүз метр қашықтықтан ашық нысананы көздеп атқылап жатты. Әрбір дүркін атылған оқ: « біз – мұндамыз » дегенді әйгілейді. Әлдебір бізге беймәлім тұстан үнімізді полк штабы еститіні анық. Тағы бір жерде Иван Васильевич Панфилов басын көтеріп, қасын кере: « Жарайсыңдар! » дейтіндей. Мен батарея командирін телефонға қайта шықырттым: – Ганстер қалай? Безек қақты ма? Фугас снарядтарымен үйлерді нысанаға алып тағы бір мәрте дүркірете ат! Сөйттім де блиндаждан шықтым. Зеңбіректер жақын маңнан гүрсілдеді. Көкте ақ сәуле жарқыл қағады. Сол керек о бәлемдерге! Орман ішінде қараңғы түнек тағы орнап, мүлгіген тыныштық қайта басталды... Кенет, құмыққан жаңғырық сияқтанып, басқа бір зеңбіректердің гүмпілдеген даусы жеткен. Мойнымды созып, құлақ тіге қалдым. Зеңбіректер үні тағы естілді.
Олар оң жақтан, ондаған шақырым алыстан ( мұны дәл ажырату қиын-тын ), тіпті батальон шебінен, Руза өзенінің жағасынан шығатындай. Артқы жақтан, түпкі тереңнен, өте алыстан, ұзаққа созылған сұрапыл сарын гуілдеп сала берді. Ол жақта әлдекім көк жүзінде созылған көзге көрінбес алып сым пернені шертуге кіріскендей еді. Бұл – « катюша » болатын! Бір мезгілде жіберілген жүздеген снаряд зулап ұшқанда жер-көкті жаңғырықтырып, қаннен-қаперсіз ұйқыға кеткен немістердің ту-талақайын шығарғаны даусыз. Сарын басылды... Орман ішінде тағы да мүлгіген қараңғылық орнады... Орманшының үйінде 1 Бөренеден шабылған орманшының үлкен үйі екі бөлмелі. Оның біріне барлық жаралыларды ауыстырдық; байланыс желісі тартылып үлгерілген екіншісіне менің шақыртуыммен командирлер мен саяси жетекшілер жиналды. Мен: – Бұйрығымды тыңдаңыздар. Бірінші. Батальон қоршауда. Шегіну туралы бұйрық алғанша қоршауда шайқасамыз деп шештім. Жағалай қорғаныс учаскелері рота командирлеріне көрсетілген. Түнде жұмыс істеп, әрбір жауынгер таң атқанша кісі бойындай окоп қазып алсын. Екінші. Тұтқынға берілуге де, тұтқын алуға да болмайды. Барлық командирлерге су жүрек қорқақты табанда атып тастауға құқық беремін. Үшінші. Оқ-дәрі үнемделсін. Мылтық пен пулеметтен алысқа атуға тыйым саламын.
Атқан оқ нысанаға тиетіндей болсын. Жаралылар мен ажал құшқандардың винтовкалары мен патрондары алынсын. Әркім ең соңғы оқ қалғанша атсын. Ақтық оқ өзін атуға қалдырылсын. Төртінші. Артиллерия тек тура көздеп, тікелей жанды нысананы атсын. Бір ғана снаряд қалғанша атуы шарт. Соңғы оқ зеңбіректі жарып жіберуге арналсын. Бесінші. Осының бәрін жауынгерлерге жеткізуді бұйырамын. Пулемет ротасының политругі Бозжановтың осында қалуын сұрадым. Қалғандары кетті. Бұлар бірнеше байланысшы мен Блоханың пулемет расчеты еді -таяудағы шайқаста екпіндей адымдаған жау тізбегін жақын жіберіп, жайпап салған аз ғана топ. Бұдан соң картаны жайып, капитан Шилов қарындашпен түсірген белгіні көрсеттім. Онда орман арасында қалып кеткен зеңбіректер мен снарядтар бар. Осыны жау тұмсығының астынан ақырын жұлып әкетуге тырысу керектігін түсіндірдім. Айламен, сақ қимылда... – Ақсақал, – деді Бозжанов жымиып. Бұл адамдар менің бөлімшем болсын да. Мен бұрын пулеметтердің атқыштар ротасына берілгендігін айтқанмын, сондықтан іс жүзінде батальонда саяси жетекшісі Бозжанов болып есептелетін жеке пулемет ротасы қазір жоқ еді. Бозжанов тез жауап қатты: – Батальон командирінің резерві... Сіздікі, ақсақал. Келе жатқан кім?
Бозжановтың бүкіл « әскері » бір шырша астына сыйып кетіпті. Плащ-палаткаларын бүркенген сарбаздар қарағай қылқаны үстінде бір-біріне тығылыса ұйлығып, аяқтарын бауырына тыға бүкшиген күйі ұйықтап жатыр. Кезекші – Мурин. Бастарын түйістіре айқастырып қойған винтовкалар қасында пулемет қарауытады. Басқаларға қарағанда алып денелі Қалимолдинның ұйқысы тіпті қатты екен. Ол басын көтеріп, қалқайып, сәл отырды да, жұмсақ қылқан төсенішке қайтадан қисая кетті. Оны жұлқылап оятқан. Шағын сапты көзбен бір шолған ол маған келіп рапорт берді. Бұдан соң бұрынғысынша баппен сөйлеп, қойылған міндетті рет-ретімен түсіндіруге кірісті: айнала қорғаныс жасау, тұтқынға берілмеу, оқ-дәріні үнеммен пайдалану, көздеп ату, ең соңғы оқ қалғанша атысу, ақтық оқты өзің үшін қалдыру. Бозжановтың аузынан кейде осындай нақыл сөздер де шығып қалатын еді. Былай қарсаң, жай ғана айтылған нәрсе, ал мән-мағынасында философия, даналық тұнып жатады... Мұндай қасиет тек бұған ғана тән емес еді. Сұрапыл шайқастарда оқ пен оттың арасынан өткен нағыз сарбаз ғана қанатты ой тербей алады.
Иә, нағыз сарбаз ғана... Бозжанов сөзін жалғады: – Бізде зеңбірек, пулемет бар, бізде жауынгерлік бауырластық бар... Тартысып байқасын бізбен... Мен: – Жолдас политрук, топтың міндетін түсіндіріңіз, – дедім. Бозжанов орман ішінде қалып кеткен зеңбіректерді алып қайту үшін немістер орналасқан жерге баруға тура келетінін асықпай баяндады. Қаруларды тексеріңдер. Заттарыңды жинастырыңдар. Ал қазір алдымен бері тақалыңдаршы, достар. Олар лезде менің айналама шоғырлана қалды. Тек ұзынтұра Мурин ғана пулемет қасында күзетте тұр. Ол да сөз тыңдауға сонша құмартып, ай сәулесінен көзілдірігі жарқырап, мойын созып қояды. Сарбаздарға қаратып: « жігіттер », « балақайлар » деу маған ешқашан ұнаған емес-тін. Әсіресе, « балақайлар » дегенді жаратпаймын. Ойыншық ойнап жүрген жоқпыз ғой! Ал « достар » деген сөздің мәні бөлек. Бұлар сапта тұрмағандықтан, жалпы жауап талап етілген жоқ. Ешкім үндемеді. Сонда байып шыға келеміз. Муратов: – Жолдас комбат, онда өзімізбен шұжық ала баруымыз керек, – деп қалды. Ол мұны, тәрізі, әзіл үшін айтқан сияқты, бірақ ешкім күле қоймаған.
Тәпелтек татар жігіті күйініңкіреген түр көрсетті: – Мен қалжыңдап тұрған жоқпын, жолдас комбат. Онда әлгілердің танкілері болуы ықтимал. Жолдас комбат, мен шын айтып тұрмын. Олар танкі ішінде ұйықтайды, естуімше, түнде сыртқа ит байлап қоятын көрінеді. Бұл бос сөз емес еді. Шынында да, иттерді есепке алмаса болмас, алайда сол сәт өзге бір сөзді, биігірек деңгейдегі әңгімені қажет еткен-ді. Ол ауызға түсе қоймады. Бәрі тым-тырыс. Мен тіксініңкіреп қалып едім, Мурин тек: – Пулеметті кімге өткіземін? Бұдан үш ай бұрын оның маған: пиджакпен, таққан галстугі бір жағына қисайыңқырап, сидиған аппақ қолдарын қайда жіберерін білмей алғаш рет келіп тұрған сәті еске түсті. Сонда: « Мені шаруашылық жұмыстарына бөліп қойды. Ат-арба берді. Ат дегеннен мүлде хабарым жоқ. Мен мұнда ол үшін келген жоқпын ғой » деп өкпе-ренішін айтқан еді. Жақын маңнан кенет пулемет тарсылдай жөнеліп, әлдекім: « Немістер! » деп айқай салғанда мұның да өзгелермен бірге дүрмекке ілесіп, масқара болып тұра қашқаны ойға оралды. Мен сап алдында атуға бұйрық бергенде, қатарда тұрған оның опасыз, қорқақты көздеген винтовкасы қалтылдап кеткен-ді.
Бәлкім, Мурин ажал алдындағы алапат үреймен бірге келген соғыс қорқынышын, ішкі арпалысты, жан күйзелткен рухани түлеу түйсігін, одан соң зәрені ұшырып, өзінің көзін жоюға келген жауды өлтірген сарбаздың ғаламат шаттығын өзгелерге қарағанда жітірек сезінген шығар. Енді бұл жау отырған жерге бару туралы бұйрықты естіген соң жайдан-жай: – Пулеметті кімге өткіземін? Мұнысы несі? Әбден мәңгіріп қалған ба? Ештеңені қаперге алмай ма? Аттарды ұстау қолыңыздан келмейді. Пулеметтің қасында қалғаныңыз жөн. Мен солдаттың: « Құп болады! » деген жауабын күтіп едім, ондай сөз естілмеді. Мурин бірталайға дейін үнсіз қалған. Сізден сұрайтыным: олар қайда барса, мен де сонда барайын... Демек, қиналған, ойланған болып тұр. Бұларды дәл қазір әскери қызметтен де, тәртіптен де биік асыл адамгершілік сезімі қанаттандырған еді. Мұны түсіндіру қиын, бірақ мен үшін солдаттың жан-жүрегі, батальонның рухы ашылып сала берген. Мен: – Жарайды, Мурин. Пулеметті ал, Қалимолдин. Ленталарды алыңдар. Штабқа апарыңдар. Блоха, жұртты сапқа тұрғыз. Аттаныңдар, жолдастар!
Жауынгерлер орманды жағалай жер қазып, қатқан тоңды аударып, ағаш тамырларын шауып, тырбанып жатыр. Зеңбіректер өтетіндей жол жасалуда. Ағаш кескен ара дыбысы сырылдап, биік қарағайлар гүрс-гүрс құлайды. Біз жасырынған жоқ едік. Дұшпан білсін: біз – осындамыз! Жау Новлянское арқылы өтетін күре жолды ала алмайды: келсе оқтың астында қалады. Біздің « аралдың » тұсынан машина да, ар­тиллерия да өте алмақ емес. Бірақ бұдан не пайда? Жау колонналары өзге жолдармен, басқа бекеттермен, Сипуново, Красная Гора арқылы жөңкіліп жатыр. Дегенмен зеңбіректер сол Красная Гора сыртынан да бізге үн қоспады ма. Ендеше, әр тұста біз секілді аядай жерге табан тіреп, түрлі нүктелерде жолды бөгеп, тістесіп отырған әскерлер бар. Бірақ, қалай болғанда да, майдан шебі бөлшектелді, бөгет бұзылды, немістер біздің бір бүйірден Волоколамскіге, Москваға қарай ентелеп өтіп барады. Жауды Волоколамск түбінде тоқтатудың ыңғайы бар ма? Көңіл тағы да алып-ұшып Панфиловқа, өз әскерлерімізге қарай тарта береді. Қазір Брудный қайда жүр екен? Таң атқанша орала ма? Бұйрықты жеткізе ме? Қараңғылықты пайдаланып шығып үлгере аламыз ба?
Жоқ, Бауыржан, күдеріңді үз... Полк штабы құрыған болса қайтесің? Дивизия штабы да бір жерде қоршауда қалуы ғажап емес. Ал ертең-бүрсігүні шайқас желісі біздің сырт жағымызда отыз-қырық шақырымдай жерде қалуы мүмкін. Сөйтіп бұйрық жеткізілмейді, ол жоқ деген сөз. Онда не істейміз? Мен командир ретінде алды-артты бағамдауға тиістімін. Бұйрық болмайды. Не әрекет жасамақпыз? Дұшпан жан-жақтан қыса түсіп, берілуді талап етсе, оқ жаудырамыз. Өз сарбаздарыма бек сенімдімін. Және өз командирі ретінде олардың да маған сенетіні анық. Айтқан сөзім, берген бұйрығым құлақтарына тиді. Өздері солдат қамқоры – Жер-анаға сиынып, қазір де топырақты бұрқырата қопарып жүр. Қазған орынға бекініп алсақ снаряд та, бомба да ала алмайды. Бізді зеңбірекпен жою үшін немістің сол маңайда шоғырланған бүкіл артиллериясы жабылуы қажет. Бомбаға төтеп береміз. Аштыққа да шыдайтынымыз даусыз. Аттар онда да кәдеге асады, жылқы еті көпке жетеді. Тұмсық тығып байқаңдар, жаншып көріңдер! Алты жүз жауынгерім бар. Әрқайсы ұрыста жер жастанбастан бұрын бірнеше немісті жайпайтыны сөзсіз. Батальонымызды құрту үшін тұтас дивизия керек болады. Жарты дивизияны талқандап үлгереміз!
Панфиловшылардың бір батальонына бола немістер сонша күш шығындайды. Терең ойға шомып, басқару пунктінде – ағаштан мықтап соққан орманшы үйінің штабтық бөлмесінде отырмын. Мұнда телефон тартылып үлгерілген; осы орыннан роталар мен зеңбіректерге қарай сым желісі жалғаулы. Бұл жерден ұрысты басқара аламын, жау қорғанысты бұзып өтіп, орманға кірген жағдайда қарсы әскер жіберемін. Онда бізге біртіндеп шегініп, ағаш тасасынан, түбір-түбір арасынан атқылап, орман ішінде соғысуға тура келеді. Ақырғы меже, соңғы шеп осы – орманшы үйі болмақшы. Сақшылар мен байланысшылар өз ауысымынан кейін де дамыл таппады: олар штабты жағалай қорғаныс орларын, траншея, қосалқы пулемет ұяларын қазып, маңайды ағашпен қоршауға кіріскен. Терезелерді бөренелермен бекітіп, оқ ататын қуыс оямыз, шайқасты осы үйде де жүргіземіз. Екі жәшік гранат жеткізілген, албарда пулемет тұр. Өз сарбаздарым мен командирлеріме деген сенімім нық: ешқайсымызды тірідей ала алмайды. Осы кезде үрейлі бір ой келді: жаралыларды қайтеміз? Оларды қайда жіберемін? Ауыз үй арқылы солар жатқан бөлмеге өттім. Кәресін шамның білтесі төмен түсірілген. Біздің фельдшер, көк көз қарт Киреев от жағып отыр. Пештің аузы ашық.
Оттың қызғылт сәулесі бөрене қабырғалар мен сұрғылт көрпелерді, аурулардың бозарған жүзін шарпиды. Әлдекім сандырақтап жатыр. Біреу ақырын ғана: – Жолдас комбат! Аяғымның ұшымен басып, жақын келдім. Мені шақырған Севрюков екен. Ол едел-жедел шегеленген сәкі шетінде етпетінен жатыр; жастыққа көмілген басы көтерілмеді. Демі шуылдап ентіге тыныстайды; оқ кеудесі мен тақымына тиіпті; жарақаты ауыр, бірақ аса қатерлі емес. Біртүрлі қызық ой жылт етті: мен мұның жараланғанын тіпті ертеден білетін сияқтандым, ал, шынында, бұл бірнеше сағат бұрын ғана болған жағдай еді. Аяқ жағына барып отырдым. Севрюков екі шынтағын тіреп, тұруға талаптанды, алайда қабағын кіржитіп, ауырсына ыңырсыды. Киреев жүгіре жеткен. Ол Севрюковті орнына жайластырып жатып, сырқатқа зілсіз жекіді. Фельдшер пеш қасына жеткенше үнсіз қалды да, сыбырлап: – Кішкене еңкейіңізші. Сізден сұрайын дегенім: ана жақта не болып жатыр өзі? Не деймін? Алдарқата саламын ба? Жоқ. Севрюковтің шындықты білгені жөн. Мен: – Батальон қоршауда, – дедім. Севрюков көзін жұмды. Аппақ жастық бетінде бозарған самай шашы ұқыпты тараулы адамның тікенектей сақал-мұртты сұрғылт жүзі жансыз болып көрінді.
Өзі не ойлап жатыр екен? Одан қоңырқай қабағын көтерген. Бергіземін. Мен орнымнан тұрмақшы едім, Севрюков қолымды ұстай алды: – Сіз... сіз тастап кетпейсіз бе? Тастамайсыз ба бізді? Көзін қадап, сірестіре жармасып алыпты. Саусақтары ақырындап жазылды. Ол әлсіз жымия қарап, комбатқа сенетінін аңғартты. Еңсемді ауыр ойлар езіп, есікке қарай жылыстадым. Бірақ және біреу дауыстаған: – Жолдас комбат... Барғым келіп тұрмаса да, тақалдым. Кір шалмаған ақ дәкемен таңулы басы қабақтай зор болып көрінді. Маңдайы тұтастай ораулы, бірақ беті ашық екен. Көрпе үстіндегі құдды өзге біреудікіндей сұлқ түсіп, қимылсыз жатқан байлаулы қолы да дөңбектей үлкен сияқтанады. Маған « Үндеме » деп ұрысқаныңыз қайда? Мәссаған, бұл сол екен ғой... Қан жуған жүзі, қызылала қолы, жан түршіктіре байбайлап зарлаған үні еске түсті. Мен « Үндеме! » деп бұйырғанда бұл дереу тынши қалған-ды. Сударушкин: – Оларды қуып тастадыңыздар ма? Жоқ жерде мұның жанын жарақаттап неғыламын: – Иә, – дедім. Ол жымиды. Мен дереу енді сұрақтарын естімейін, жауап қайтармайын, өтірік айтпайын деп, жөнеле бердім.
Артыма бір бұрылып қарағанда, көзіме капитан Шилов түсті. Белуарына дейін ғана одеяло жамылып, арқасын бөрене қабырғаға сүйеген ол жамбастай жатқан күйі маған тесіле қарай қалыпты. Шамның әлсіз жарығы түсіп тұр; қаракөлеңкеде жүдеу кескіні бадырая көрінеді. Ұйқысы қашқан ол көз ілуге тырыспайтын да секілді. Осында жеткізілген ол жаралылардың ішіндегі ешкім білмейтін жәйттен жалғыз ғана хабардар адам еді. Бәрі ішінде, тек тіс жармайды. Қазір де сілейген күйі үндемей, ештеңе сұрамастан, ернін де қыбырлатар емес. Осынау дәрменсіз, қорғансыз адамдарды не істеуім керек? Айтыңызшы: қайтемін? Мысалы, былай жасасам?.. Басымды төмен иемін де: « Барлық сарбаздар ең соңғы оқ қалғанша шайқасты, бәрі де ажал құшты. Кешіріңдер мені, жолдастар. Сендерді ауыстыруға мүмкіндігім болмады, ал енді өздеріңді немістердің қорлығына өткізуге қақым жоқ. Жеткен ажалды әрқайсымыз Совет солдатына лайықты қарсы алайық ». Пулеметті істен шығарамын да, өз-өзімді жайратамын. Осылай істей аламын ба? Басқаша қандай жол бар? Жаралыларды жауға тапсырамын ба? Қинала берсін бе? Өзге нендей кеңес қосасыз – айтсаңызшы!
Бәлкім, соғыстан кейін күндердің күнінде немістің әскери архивтерінен мәлімет табылып, әлдекімдер қоршауға түскен совет батальонының қаншама жауды қырғаны туралы оқитын шығар. Сонда, мүмкін, біздің Мәскеу түбіндегі аты жоқ орманда қалай шайқасып, мерт болғанымызды білер... Мүмкін, тіпті білмес те... Түнгі сағаттар созылып, мазасыз ойлар қамалайды. Бозжанов оралмады. Атқа мініп орман шетіне, жұмыс атқарылып жатқан шепке беттедім. Жауынгерлер жыпырлап, жер қазып жатыр, кейбіреуі белуардан, иыққа дейін, тіпті кісі бойына жетеқабыл тереңдепті. Әлдекімдер мүлде көрінбейді; қарауытқан ойықтан топырақ лақтырған күректердің басы ғана жалт-жұлт етеді. Ай бірде жарқырай түсіп, бірде күреңітіп, құбылып тұр. Аяздың беті қайтып, аспанды бұлт торлапты. Мен Брудный келіп қала ма деген түн түнегіне қарай көз тігемін. Қайтадан Новлянское, Новошурино жақты зеңбірек оғының астына алғым келеді. Біз ояумыз, сендерге де ұйқы бермейміз! Дегенмен, снарядты үнемдеу керек: олар жолды ұстап тұру үшін, сын сағаты жеткенде шабуылға шыққан жау тізбегін картечьпен қарсы алу үшін қажет. Түн соншама ұзақ көрінді. Орман жиегінен Торытөбелдің басын артқа, штабқа қарай бұрдым. Жануар ағаштар арасымен ақырын ғана аяңдап келеді.
Мен де онша тақымдамадым. Асыққанда қайда барамын? Штабта отырып, ойға шомасың. Сағат бірлер шамасында телефон шырылдап қоя берді. Хабарласқан Муратов екен. Бозжанов өз желаяғын отрядтың снарядтар мен зеңбіректерді алып келе жатқанын маған мәлімдеу үшін жұмсапты. Торытөбел ерттеулі тұрған. Лып етіп, алдыларынан шықтым. Төрт жүз снаряд, охо! Енді Новлянское мен Новошуриноға қарай төпелетуге әбден болады. Қазір жылы орындарыңнан атып шығып, ойбай-аттандарыңа басасыңдар, « жеңімпаз мырзалар! » Біз ұйықтаған жоқпыз, сендерге де тыныштық бермеспіз! Сексен жеті 1 Синченконы ілестіріп, колоннаны орман маңында күтіп алдым. Жегілген аттарға жол беріп, сәл аялдадым. Ауыр артиллерия доңғалақтары қарды таптап, жердің қап-қара ми-батпағын шығарып келеді. Бозжанов көңілдене мәлімдеді: немістер қаннен-қаперсіз ұйқыға кеткен, күзет жоқ, мұның шағын әскеріне ешкім бөгет жасамапты. Жалмұхаммедті таныған Торытөбел оған ұмсына түсті, ол менің көлігімді ылғи мәпелеп, қолынан дәм беретін-ді; бұл жолы да аттың аузында сықырлаған қант пайда болды. Шағын әскер... Қайдағы шағын! Мынау немене? Қаншама адамды қайдан ертіп алған?
Аттармен, зеңбіректермен, снаряд салынған жәшіктермен қатарласа, шинель киіп, винтовка ұстаған қалың нөпір ел келеді. Мен: – Кімді ілестіріп алғансың? Мына жұртың кім? Бозжанов елпілдей жауап қатады: – Жүз адамға таяу, жолдас комбат. Шилов батальонының адамдары. Орман арасынан екіден, үштен шығып, бізді бас салып сүюге шақ қалды. Мен: – Колонна, тоқта! Жүк тартатын ірі аттар аялдап, дөңгелектер сықыры тына қалды. Зеңбіректерге ілеспеңдер! Бөлімше командирі Блоха! Синченко! Ол шауып кетті. Жегілген аттар легінен қарайған адам сұлбалары бөлініп қалды. Кейбірі әрі таман барып тұрды, қалғандары маған қарай беттеді. Блоха колоннада тек өз адамдарымыз қалғанын баяндады. Зеңбіректер қозғалды. Мен үнсіз шолып қоямын. Ең соңынан винтовка ұстаған Мурин адымдап келеді. Тізгіннің ыңғайын аңдаған Торытөбел де лекке ілесті. Біз қайда барамыз, жолдас командир? Қалай болғанын білмей қалдық, жолдас коман­дир! Өйтуге қақыңыз жоқ... Үн қатпадым. Тағы да жаным жабырқады. Вязьма түбінен келіп біздің шебімізде сенделіп жүрген солдат шинельді босқындар уағдаласып алғандай, тағы да осы сөзді қайталайды. Құлаққа түрпідей тиіп, жүйке жұқартады.
Сендерді неғып ауыздықтамаған? » деп айқай салғың келеді екен. Әйткенмен, жаралы капитан Шиловтың жаны шырылдап: « Екі рота аянбай шайқасты ғой, жаралы командирлерін тастаған жоқ қой » дегенін есіме алдым. Қалай болғанда да, батальон бытырап, орман кезіп, тентіреп кетті. Бірақ жауабын айтқан жоқ-ты. Мына солдаттарға соғысқа дейін аяушылық жасалған. Бұлардың жаудан қашу себебі – санасына үрей ұялағандықтан. Қазір де тұра қашуға даяр тұр. Жоқ, бұларды біздің тас-түйіндей бекіген « аралымызға » кіргізе алмаймын. Шайқаста бостық байқаттыңдар ма? Ендеше, солай, жер-жерде ұшып-қонып, сенделе беріңдер. Әлдекім шылбырдан ұстаған. Ал, керек болса! Арашашы табылыпты. Бұл да өзі жинап әкелген қашқындармен бірге соңымнен ілесіп келеді екен ғой? Бүйтуге болмайды, ақсақал. Мен оның сөзін де бөлмедім, жауап та қатпадым. Бозжанов сөйлеп келеді: – Бұларды қумау керек, ақсақал... Мені осыларға командир етіп тағайындаңыз. Өзім алып келдім, шайқас кезінде де осылармен бірге боламын. Бізге міндет жүктеңіз, жауынгерлік учаске беріңіз. Тәрізі, тілдің ырғағынан іс мәнісін аңдайтын да болуы керек: жуан политрук өздерін жақтап, қорғаштап келеді.
Ал ат үстіндегі арықша қара үндемейді, тек әлдене деп бір ғана сөз айтты – көнгісі жоқ сияқты. Кейбіреуі әлсіз ай жарығымен жүзіме үңіліп, көңіл-күйімді аңдауға тырысатындай. Торытөбел сыңарезулеп, қайта-қайта орманға қиыстап, солай қарай тартады. Бозжановтың сөзін таразылап, салмақтап көрдім де, « жоқ! » деп шештім. Сөйтіп, аттың басын орман бағытына кілт бұрдым. Жұрт жармасып, соңымнан қалатын емес. Мені дұрыс түсініңіз, оларды батальон құрамына ала алмайтын едім. Біраз жұмыс істеп, осынау шұбырған топты илеуге салып, едәуір ширатса, әжептәуір жауынгер болып шығар ма еді. Әйткенмен, оған уақыт керек – ол менде жоқ қой. Алапат айқасқа дейін бірнеше сағат қана қалды. Не жақсылық істей аламын бұларға? Кетсін, өздерін шынықтырып, ысылдыратын жерге жетуіне жәрдем берейін... Ал мұнда... Қажеттері жоқ. Орманнан кері қарай бұрылып алып, артқа қарамай, алаңқаймен аяңдап келемін. Біздің күзет бірнеше жерде дауыстап, белгі берді. Синченко да жеткен. Синченко Рахимов жақтан әлденендей жаңалық айтып қалмас па екен деп едәуір елеңдедім. Бірақ Синченко үндемеді. Мен: – Жақсы, – дедім де қойдым.
Долгоруковкаға – өзіміздің әскерлерге апаратын жолға тақалып келдік. Біздің атты барлаушыларымыз сол аядай алапты ендеп, шолып жүретін. Оларға: жолдың ашық-жабықтығын, саңылаудың бітелмегенін көз тайдырмай қадағалаңдар деп міндет жүктелген. Көңіл түкпірінде: ғайыптан бұйрық та жетіп қалар, шығар тесік барда, әлі де болса таң атқанша тұзақтан құтылып кетерміз деген титтей ғана үміт ұшқыны бар еді. Атты барлаушылардың күзетін тауып: – Не жаңалық бар? Сөзіме құлақ тігіп, жағалай қоршап тұрған адамдарға қарап, жолды нұсқадым: – Осы жолмен Волоколамскіге жетесіңдер, сонда біздің бөлімдер бар. Сендерді шығарып салады. Барыңдар. Торытөбелдің басын кері бұрып, орманға қарай тарттым. Бұйрығымды естідіңдер ме? Бірде-бір бөтен адам батальон қарауына жіберілмейді. Біз өз адамдарыңызбыз! Жолдас командир, сіз мені білесіз. Мен – Ползуновпын. Сіздің көзіңізше менімен генерал сөйлескен. Есіңізде ме? Ползунов... Қараңғыда көре алмай тұрсам да, албырт жүзін, сәл дүрдиген қалың ернін, бозарған ойлы көзін, « Жақсы, жолдас генерал » деген батыл жауабын есіме түсірдім. Міне, саған жақсы – Мынауың не, Ползунов?
Генерал саған: « Ползунов, Сенің жақсы атыңды естігім келеді » деп еді... Мұның неғылғаның? Ол жауап қатпады. Мен: – Сен қайттің? Қаштың ба? Ползунов үні құмығып: – О жақта босқа өліп қалар едік... Текке өле салғымыз келмейді, жолдас командир... Қасында тұрған біреу дәуірлеп сөйлей жөнелген: – Көк желкеден тарпа бас салса, не істей аламыз? Інге тығылып, қырып салғанын күтіп отырамыз ба? Содан тұра бездік. Ашығын айтайын: мен де қаштым... « Екі есеп – бір қисап ». Қазір сен мені қудың... Одан соң машықтанып келемін де, мен сені тырқыратамын... Кегімізді қайтарамыз. Сіз нұсқаған жаққа бармаймын, жолдас командир. Жалғыз қалсам қалайын – партизандық жасаймын! Ашығын айтайын: маған не істесеңіз, оны істеңіз, ешқайда тыпыр етпеймін. Мен: – Фамилияң кім? Ползунов оны дереу қоштауға тырысты: – Иә, мұның Пашко екені рас, жолдас командир. Мүмкін сіз бұлардың араларында тыңшы бар ма деп күдіктенетін шығарсыз? Жоқ, жолдас командир, мен бұлардың бәрін де танимын... Құжаттарымен де салыстырып тексеруге болады. Жігіттер, кітапшаларың қайда?
Мен: – Винтовка бәріңде бар ма? Гранаталарың бар ма? Менде бар. Бұл жолы дауыс әр жерден ғана естілді. Ползунов, бұларды сен басқарасың. Жұртты сапқа тұрғыз. Әскери тәртіпке келтір. Гранатасы барлар оң қапталға шықсын. Ел өзге команда күтпей-ақ жедел түрде сапқа тұра бастады. Ползунов: – Жолдас командир! Мұнда менен шені жоғары адамдар да бар, – деп қалды. Қазір бәріңнің атақтарың біреу-ақ: қашқынсыңдар. Пашко тағы сампылдады: – Мұндай атақты өзіме қабылдамаймын! Пашко басқаларға қарағанда өжеттеу көрінді, бірақ: « солдаттың басты қасиеті – командирінің сөзіне бағыну » деген қағидадан мұның хабарсыз екенін байқадым. Панфилов айтқандай, солдатың бозөкпе болса, қаншалықты алтын бастымын дегеніңмен, танауың тасқа тиеді... Осыларды, тіпті қабылдамай-ақ қойғаным дұрыс еді... Көңілім қаламаса да команда бердім: – Түзеліңдер! Ползунов, қатарларды ретте! Тік тұр! Сөзді доғарыңдар! Қыбыр-жыбыр тоқтатылсын! Рет-реттеріңмен саналыңдар! Ползунов сапта өзімен бірге сексен жеті жауынгер бар екенін мәлімдеді. Мен: – Жауынгер емес! Сексен жеті қашқын, сексен жеті сумұрын! Сендермен көп тәжікелесіп тұрмаймын. Жыланып: бізді қабылдай көріңіз дейсіңдер.
Москва көз жасыңа сенбейді. Мен де сене алмаймын. Бұйрығым еш өзгеріссіз қалады: шептен қашқан бірде-бір қорқақ батальон құрамына алынбайды. Біздің қатарымызда тек жауынгерлер тұрады. Сендер қашып шыққан жерлеріңе қайта кетесіңдер. Сендер одан да әрі – жау тылына өтесіңдер. Тура қазір кетіңдер. Сонда жауды қырып, өлігінен аттаңдар. Одан соң қайта оралыңдар, міне, сол кезде – есік ашық. Отрядтың командирі етіп политрук Бозжановты тағайындаймын. Оңға бұ-рыл! Ер соңымнан! Соңымнан екі-екіден тізіліп сексен жеті адам келеді. Қатарымда Бозжанов бар. Ол алдағы әрекеттің жайын сұрап қалып еді, мен: – Сәл аялдай тұр, – деп қабақ кіржиттім. Әлі де болса тұнжыраңқы күйден арыла алар емеспін. Бұларды қайда бастап барамын? Әйтеуір, барлау да, жоспар да жоқ, қайда беттегенімізді өзім де білмей, ойланбастан тартып келемін. Жұрт бөлімше-бөлімшеге, взвод-взводқа да жіктелмеген, шайқастағы орындарын, жауынгерлік тәртіп қабылдау ретін де білмейді. Екі-екіден сапқа түзілгендерімен, әлі де сол тобыр қалыптарында қалған. Алдыңғы лекке шолғыншы бөлуім керек еді. Немістің екі, үш жағынан үйіре соғатындай екі немесе үш взводымды шақыртуым керек еді.
Иә, бәрі де атқарылуы қажет... Ех, тағы не істемекші едім... Ара-арасында борыш сезімі жан қинайды. Өзімнің ақыр аяғына дейін батальонға керек екенімді жақсы түсінемін. Менің орным бұл жер емес! Кіммен, қайда бара жатқаныңды білмей, түсініксіз бір қара түнекке тап болғаның қалай? Батальоннан ұзауға қақым жоқ, соңы жақсылықпен бітпейтін ойластырылмаған, қисынсыз шаруаға килігуге міндетті емеспін. Осының бәрін біле тұра, енді істің бағытын өзгеше бұруға ерік-жігер таба алсам ше... Мен жоқта кенеттен Брудный оралып, бұйрықты алып жетсе қайтемін деген ой келеді. Одан күлдім: иегің қышымай-ақ қойсын, бұйрық келмейді, қыбыр ете алмайсың. Ыстың күйесі қардың бетін қап-қара қылған ұзыннан-ұзақ алап созылып жатыр. Торытөбел үркесоқтап, снаряд ойықтарын айналып өтеді. Міне, тастап кеткен окоп желілері де басталды – бәрі қаңыраған бос. Әрбір жүрген жер, әрбір сүрлеу соншама таныс, бірақ қазіргі кейпі сонша сұрқай. Бір бүйірдегі Новлянскоеде екі-үш үйдің терезесі жарқырап тұр. Немістер бізден қорқу былай тұрсын, кішкене, жасырынудың өзін намыс көргендей... Қаның қайнайды: тұра тұрыңдар, бәлем!.. Соңымдағы шұбырған сапқа қараймын. Сексен жеті қашқын ілбіп келеді.
Бұлар не істей алады? Ех, басқаша қарастыру керек еді, басқаша... Бір жеті бұрын түнгі жортуылға жүздеген қыранымды жұмсағаным еске түсті. Жеңіс ләззатын түйсінгендіктен, еңсеміз көтеріліп, бойды билеген құштарлық екі көзді шырадай жағып еді. Ол ойластырылған қимыл болатын – идея, есеп, тұтқиылдан ұру. Ал қазір ше? Не үшін келе жатырмын? Алды-артқа қарамай несіне дедектеп жүрмін? Мұндағы аяқ өткел – екі жағаны жалғап, сидиған тіреулердің үстімен жүргізілген бөренелер де жақсы таныс. Осы өткелек тұсында жұртты тоқтаттым. Екі бөрене астында ақ көбігі шашырап, сылдыр қаққан өзен ағып жатыр. Судың арғы бетіндегі жүз қадамдай жерде орман қарауытады. Баяу ғана сөйлеп, міндетті түсіндірдім: Новлянскоеның ту сыртынан орман арқылы айналып барып, одан қайтадан өзенді кешіп өтіп, селоға басып кіру керек те, немістерді қырып, машиналарды өртеп, қалқыма көпірге де от қою керек. Одан соң: – Түсінікті ме? Арасынан кейбіреулері ғана: – Түсінікті... – деп күмілжіді. Шайқас алдында туындайтын қызу екпінді сезіне алмадым. Бойларын үрей билеп, жаңа ғана немістен қашқан бұлар өздерінің кенеттен біреуге қатерлі болып көрінетініне сене алмай тұр.
Ал мен ше? Өзім сенемін бе осыған? Ползунов, алға! Ол винтовкасын кезене ұстап, бүгілген күйі жорта жөнелді. Өткелек алдында сәл аялдап алып, тайғанақ бөренелерге аяқ басты... Бір кезде қарауытқан өзеннен кескіні көрінбей кетті. Арғы жағадағы ақшыл беткейде сұлба қайтадан пайда болды. Ползунов қырмен өрлей көтеріліп барып, жота түбінде жата қалған; одан тұрып, бойын тіктеді де, орманға қарай тартты. Мен: – Оң қапталдағы, алға! Аралық – бес-сегіз қадам. Торытөбел қолдың ыңғайына көніп, суға түсті. Бұл тұс аса терең емес, аттың құрсағынан ғана келеді. Орман арасында бір-бірлеп жүріңдер деп бұйыруымның себебі не? Ара-қашықтықты әлгіндей белгілеуім неліктен? Құпия ойымның мәнін ашайын. Қорқақтар жасырынып қалады деп ойладым. Қараңғы орман арасында бұл оңай: бір бүйірге қарай жалт беріп, ағашқа жармасып тұрған бойда жоқ болып кетесің. Мейлі, жоғалсаң жоғал! Отан да, ар мен намыс та жоқ, со күйі қаңғырып жүре бер! Соларға сенім артамын да, кері қайтарып, батальон құрамына аламын » деп болжадым.
Ползуновты басып озып, ағаштар арасымен, орман жиегінен аса алыстамай, артқа да қарайламастан, елдің ең алдында кетіп бара жаттым. Күн жылына бастаған. Ағаш бұтақтарынан тамшы тамады. Бетін бұлт бүркеген айдың ағараңдаған көмескі сәулесі зорға көрінеді. Міне, орман шетіне де жеттік. Қасымызда Новлянскоеге бастайтын жол жатыр. Жақын маңайда қалқыма көпір бар, одан кейін дөңес басталады, сол қырда село орналасқан. Бірнеше терезе сонадайдан жарқырай көрінді. Жұрт біртіндеп келе бастаған. Ең соңынан Бозжанов жетті. Сапқа тұруды бұйырдым. Неше адам бар екен, санап шық. Саптың бір шетінен екінші шетіне шыққан ол сыбырлай баяндады: – Сексен жеті, жолдас командир! Бәрі де осында! Түгелдей шайқасқа даяр екен! Кеудемді шаттық кернейді. Енді бұлар маған сонша ыстық көрініп, бәрін де жан-жүрегіммен қабылдадым. Мүмкін бұл толқудың мәні басқаша шығар, ширыққан қуат осылардың өзінен сезіліп тұруы да ғажап емес. Жақындап қалған автомобиль моторының гуілі естілді. Мен дыбыс шыққан жаққа қарай бұрылғанымда, бізді тал арасынан көлік прожекторының алысқа ұрған аппақ жарығы шарпып өткен. Жатағандау төбешікке көтерілгенінде машина шамы толықтай көрінді.
Одан жол иірімі шам жарығын біздің тұсқа қарай шаншиды. Саптағылардың ешқайсы қыбыр еткен жоқ. Қуарған өңдері жарықтан тіпті аппақ болып, жылтылдаған винтовкаларын қыса ұстаған күйі алдыға тесіле қарап тұр. Ағаштардың қолмен қиғандай сорайған қара көлеңкесі ақырын ғана жылжып өтті. Жарық әрі қарай сырғыған. Жұрттың жүзін түн қараңғысы кіреукеледі. Шамның біресе жоғары, біресе төмен ойнақшыған ақ жолағы қысқарып, жолға бағытталып, алыстай берді. Ер-тоқымнан секіріп түстім. Көз қарықтырған жарықтан кейін ешкімнің кескінін ажырата алар емеспін, тек Торытөбелдің сирақтары ағараңдайды. Ақырын бақылаңдар! Көз қараңғыға қайтадан үйренді... Жарық су бетін жалтыратты. Төсеме көпір тақтайларының дүңкілдеген үні естілген. Машинаның қарсы алдынан электр фонарының оймақтай қызғылт сәулесі жанды. Машина арғы жағаға өтіп, тоқтай қалды. Жарық жолағының аясында сақшы пайда болған. Оның кейбір қимыл-ишараты түсінікті еді. Артына қайрылып, екі мәрте қолымен нұсқап, біздің батальон орналасқан орман жақты көрсетіп тұр. Одан соң Красная Гора бағытын сілтеді. Тәрізі, сол маңда айналып өтетін жол бар. Мотор ышқына гүрілдеп, машина жоғары өрлегенде қозғалған жарық бір мезет қараңғы түнекті серпіп, ұзын жүк көліктері тізіліп тұрған көше бойын күмістей жалтыратты.
Содан соң сәуле шоғыры бір бүйірге қарай жылжып, жоғары-төмен селкілдеген бойда жол жағалай қозғалып, айнала берді. Әлдекім қасыма келген. Дауыс таныс еді. Қалай? Пашко шинелінің етегін көтергенде, қанжарының жүзі жарқ етті. Үш рет жақ. Ол фонарьды құлақшынының астына жасырды: – Олжа фонармен де белгі бере аламын ғой... Қызылмен. Рұқсат етесіз бе? Бір өзіңнің қолыңнан келе ме? Жүзін көзбен көрмесем де, оның мырс ете түскенін аңдадым: – Келеді... – Онда жөнел!.. Пашко лезде қараңғылық құшағына сіңіп кетті. Не болса да, көре жатамыз... Енді маған шегінер жер жоқ. Тек, бүкіл ордамызбен лап қоямыз ба? Мен Бозжановты шақырып алдым. Екінші ондықтың міндеті: көпірді өртеу... Қалғандары селоны ойрандасын; гранаты барлардың бәрін сонда жібер... – Құп болады, жолдас комбат. Ол іске кірісті. Тағы да екі машина өткен. Тағы да жарық аясында сақшы пайда болды. Шам көше бойын тағы да күмістей ағартты. Әлдебір үйдің есігі ашылды да, ішкиімшең, жалаңаяқ шыққан ұзынтұра біреу ұйқылы-ояу күйде баспалдақта тұрып зәр сындыра баста­ды.
Иттердің майданда жүріп те әбден шешініп, жылы үй, жайлы кереуетте ұйықтайтынын көрдіңіз бе! Айнала қайтадан қараңғылық құшағына оранады. Сәуле шоғыры олай-бұлай ойқастай тербеліп, бір бүйірге қарай бұрылды да, айнала жөнеп берді. Біз Пашко сіңіп кеткен қап-қара түн түнегіне тықырши көз тігіп, дыбыр етпей жатырмыз. Істі атқара ала ма? Белгі берер ме екен? Одан соң ше? Осы « одан соң » қалай жалғаспақшы? Бойды бір мезет қайшылықты сезім билейді: бұл жағдайды баяғыда дәлме-дәл тура қазіргіше бастан кешіргендейміз ( ал оны әлдебір өзге өмірде ме, қашан өткергеніміз белгісіз ) – сол сәтте де түн жамылып, ұйқыда жатқан жау тұрағына ту сыртынан бұғып келіп, осылайша тұтқиылдан бас салуға әзір болып жатқан секілдіміз. Қызық, сонда жаңа заманғы соғыс дегеніміз осы ма? Оны басқаша елестететіндей едік. Ал белгі қашан беріледі? Зарықтырып көп күттірді-ау. Ә, әне, сәті түскен сияқты... Қараңғыда көпір түбіндегі әлдекімнің көрінбейтін қолынан бармақ басындай қызыл сәуле жанды да, сәл тұрып, қайта сөнді. Бір... Тағы көрінді... Екі... Міне, үш. Мен: – Тұрыңдар! Даярланыңдар! Гранаталарыңды шығарыңдар!
Ал, жолдастар... Солдаттың заңы: нартәуекел – не өлім, не өмір! Ың-шыңсыз тап беріңдер. Бозжанов, баста! Ол сыбырлап қана: – Ер соңымнан! Сөйтті де жүгіре жөнелді. Қалғандары соның соңынан лап қойды. Бір минуттен кейін көпір үстінен аяқ дүбірі естілген. Тіпті оп-оңай оңғарылды. Мен көпір арқылы атпен ақырын аяңдап, қып-қызыл өртке оранған селоға кірдім. Тұс-тұстан жарылған гранат, сатырлаған оқ, айқай-шу құлақ тұндырды. Иә, бұл ұрыс емес, нағыз алапат еді. Немістер орманның біздің батальон орналасқан тұсына күзет қойып, ұйқыға жатады. Мылтық даусын, гранат жарылысын естігенде жанұшыра атып тұрып, кереует астына, пеш сыртына, жертөле мен сарай ішіне жасырынып, үрей мен суықтан дірдек қағады. Бұл көріністі суреттемей-ақ қояйын. Бензин құйып өртелген көпір лапылдап отқа оранды. Өңкиген шіркеу сұлбасы қарауытады. Бір тәулік ішінде осында оралып, шіркеу баспалдағын қанша рет бастым екен? Әйнектері ұшып түскен терезелер қап-қара болып үңірейіп, кейбір сау қалған жақтаулары жылтылдап, өрт сәулесіне шағылысады. Мен жауынгерлерді жинап, батальонға апарсын деп бұйыру үшін Синченконы Бозжановқа жұмсадым. Қуаныш басылды. Көңілді қайтадан мұң тербейді.
Парлап самғатқан қанат та жоқ, жеңіс ләззатын да сезіне алмай, ер үстінде бар салмағыммен зілдей болып отырмын. Жеңіс шайқасқа дейін шыңдалады деп үйретуші еді Панфи­лов. Осы секілді өзге де көптеген сабақты сол кісіден сіңіргенмін. Ал әлгі ұрыс үшін мен не істедім? Жолыққан қашқындарды ілестіріп алып, тәуекелге бастым. Бітті. Бардым да жеңдім. Менің қағидаларым, офицерлік сенімім өзіңізге мәлім. Ауыр ой еңсені езді. Жарайды, бір жарым-екі жүздей немісті жайраттық. Енді не істейміз? Бәрібір бұрынғыша құрсауда, қаптаған жау қоршауында отырмыз ғой. Жол бойы орманшының үйіне жеткенше: Брудный келді ме екен, бұйрық әкелмеді ме деп елеңдеумен болдым. Әлбетте, шегіну туралы бұйрықты елегізіп күту, бір қарағанда, ездік, жүрексіздік болып көрінуі мүмкін. Бірақ шындық осы. Оны жұрттың бәрінен жасырдым, әйткенмен, өз арыңнан қалай жасырарсың! Шаршаңқы түрмен Рахимов орнынан тұрды. Шинелін жамылып, бүкшиіп жатқан Толстунов та басын көтерген. Өздері маған еміне қарайды... Сұрасам ба екем? Жауаптың қандай боларын білсем де, сұрамай тұра алмадым. Иә, Брудный да келмепті, жауап та жоқ. Алдыға кешкі асты әкелді.
Тамақтануға зауқым соқпады... Толстунов та тұрған. Бұ кезде Бозжанов та жетті. Оның маған арнаған сыйлығы бар екен: немістің алты қырлы дүрбісі. Басқа уақыт болса қандай қуанар едім осыған... Ал қазір ештеңеге құлықсызбын. Сағат төртке қарай кетті. Жарық түскенше ұйықтап алса болар ма еді, бірақ көз іле алмайтынымды сездім. Синченконы дауыстап шақырдым. Рахимов, ішесің бе? Ол бас тартты. Мен Толстуновқа, өзіме құйдым. Ішейін, сонда, мүмкін, ұйықтармын… Таңертең 1 Өрт түтінінің иісі сіңген сырмалы телегрейкемді басыма жастап, жантайдым. Темекі тұтатып, сағатыма қараған сәтте орындықта жатқан құлақшыныма көзім түсті. Орнында емес, алыстау жерде қалыпты. Дабыл қағылып атып тұрған жағдайда іздемес үшін көтеріп, тапанша қабының бауына байлап қоюым керек еді... Әйткенмен, дабыл туралы да, алдағы ештеңе жөнінде де ойлағым келмеді. Сонда да тұрдым. Бас киімге бара жатқан сәтте өмір шындығын есіме салған осынау бірнеше қадамды өзөзімді қинағандай, зорға жасадым. Бәрін де ұмытып, қиялмен мынау үй, орман маңайынан ұзап, шартарапты шарлағым келеді. Тағы да жатып, көзімді жұмамын... Өткен шақтың жүрекке жылы суреттері елестейді.
Қазір оның бәрін қалпына келтіру мүмкін емес. Көз алдынан не жөңкілмеді дейсіз. Бір нәрсені анық білемін: өзім туралы ғана емес, батальон жайында да ойландым. Әсілі, бұл да өзің жөніндегі ойлар ғой. Сол сана бұлдыраған, мең-зең сәттердегі үзік-созық қиялым, әрине, командирдің өз бөлімі туралы « мен » деп сөйлеуін белгілейтін устав параграфына бағынбайды. Мен үшін бұл параграф емес, ар-намыс, шығармашылық, құштарлық еді. Енді қалай айтсам екем? Өзімнің бүкіл « менім », шынында да, батальонға салынған. Бұл менің туындым, бұл – жер бетіндегі өзім жасап шығарған жалғыз ғана дүнием. Еске әртүрлі нәрселер түсті. Ішінде ұсақ-түйек те, жан тербететін де, күлкілі нәрселер де бар шығар. Мысал дейсіз бе? Жақсы, мінеки сізге мысал. Біз лагерімізбен тулап аққан Талғар өзенінің жағасында тұрдық. Таяу маңда – Талғар станицасы іргесінде әлемге әйгілі Ал­маты апорты өсетін бау-бақша жайқалып тұр. Ал айнала төңірек күн қақтаған жазық дала. Оның оңтүстігінен Алатау шыңдары басталады. Сонау заңғар биікте аспан айдынымен астасып асқар таулардың мәңгілік қары жарқырап жатыр. Бұл – оңтүстік Қазақстан, оның сұлулығын суреттеуге тілім жетпес.
Жазық дала – ату жаттығулары үшін таптырмайтын орын. Өзі -міне, қол созым-ақ жерде, тіпті аяқ астында; тақтайдай теп-тегіс. Бұл оп-оңай, екі-үш шақырым жазықпен жүріп өтіп, мылтығыңды атып, қайта оралсаң қандай ғанибет. Бірақ мен елді соғысқа даярлап жатырмын ғой. Іздегеніміз жеңілдік пен рахат па? Ендеше бізге таптырмайтын ғажап орынның не қажеті бар. Мен батальонды тау ішіне алып кеттім. Алғашқы тепсеңге шықтық. Жағалай өскен шеңгел, шырматылған, қалың бұта. Жоқ, мұнда ата алмайсың. Келесі алаңға жартас қия арқылы шығуымыз керек. Батальон, алға! Еріңдер соңымнан! Өрмелей жөнелдік. Тіп-тік. Солдаттардың аяғы астынан ұшқан тас тырсылдап төмен құлайды. Тырмысып шықтық-ау. Сайтан алғыр, мұнда да атуға ыңғайлы орын жоқ. Бітік өскен көк шалғын кісі бойындай. Енді қайда барамыз? Жоғары өрлей берсең, қалың қарағай, шырша басталады. Тау көрінісі осындай. Айтпақшы, сізге айтайын, мұндай сурет күллі Қазақстанға тән. Бұрын Қазақ елінің жаратылуына қатысты аңызды өзіңізге айтпап па едім?
Құдай іске кіріскен күндерінде аспан мен жерді, теңіздер мен мұхиттарды, барлық елдер мен бүткіл құрлықтарды жасапты да, Қазақстан туралы ұмытып кетіпті. Ең соңғы сәтте есіне түссе, жасайтын материал қалмаған. Содан Американың шетінен, Италияның жиегінен, Африка шөлінің пұшпағынан, Кавказ өңірінен қолма-қол бір-бір үзімнен кесіп алып Қазақ елі болуға тиісті жерге жапсыра-жапсыра салыпты. Менің сол Отанымнан осының бәрін де таба аласыз – құлазыған бетпақ дала да, көшкен құм да, айна көлдері жарқыраған гүлзар жер жұмағы да жетіп-артылады. Сонымен қайда атамыз? Мен батальонды төрт қатар етіп сапқа тұрғыздым да, ерсілі-қарсылы жүргізіп, қалың шөпті таптатуға кірістім. Осылайша олай-бұлай бірнеше мәрте өттік. Ауыр әскер бәтеңкесі көк майсаны лезде жапырып, тегістеп тастады. Бұдан кейін де бірталай жүріп, жығылмай қалған шөп сабағын жұлып шықтық. Бір жақ шетке барып тұрып, біткен іске сыртынан сүйсіне қарап, рахаттанамын. Батальон деген не деген ғаламат күш! Мынау темірдей тәртіпті, әбден шыңдалған, шайқасқа даяр батальонмен жаудың да қара-құрым қолына жетіп, оларды дәл өстіп таптап, жерге тығатын боламын. Әрине, білетінмін: соғыстың жөні басқа, бірақ оны осылайша елестетіп едім.
Шөп арасынан әжептәуір кең, төрт бұрышты алаң пайда болды. Бір жақ шетке нысана орнаттық. Батальон әлі де сапта тұр еді. Бәрі де фанерге көмірмен салынған свастика белгісі бар каскалы немістің басы кескінін көрді. Батальон күшін тағы бір мәрте байқау әуестігі туған. Мен саптың алдыңғы қатарындағыларға жатып, одан кейінгілерге тізерлеп отырып оқ атуды бұйырдым да, команда бердім: – Фашистерді көздеп, дүркірете... Батальон... Сәл үзіліс жасап тұрдым. Бірнеше жүз винтовка төрт нысанаға кезеле қалды. Ол кездері батальонның бір мезгілде дүркірете атуы әскери ережеге жазылмаған-ды, бірақ мен тәжірибеге енгізіп көрдім. Мәссаған! Бір атқаннан-ақ нысанасыз қалдық. Бәрі бір мезетте қолмен кескендей ғайып болды. Бір сәтте жеті жүз оқтың атылуы алапат нәрсе. Оқ қалқандар бекітілген қадаларды да жұлып кетті, дал-дұл тесіліп, быт-шыты шыққан жұқа тақтайдың ізі табыла ма, жоқ па. Мен біресе күйініп, біресе күлемін: табанымызбен таптап алаң даярлап едік, енді атып жаттығатын орыннан тағы да айырылдық... Шайқастарға дейін немістерді осылай жұлмалаған едік. Ал мына жерде... Бірақ « мына жер » туралы ойлағым да келмеген.
Өткен шақтың жүрекке жылы суреттері тағы да көз алдымнан өтті. Жоқ, тек батальон туралы ғана емес. Өзге де жәйттер еске түсті 3 Кенет Брудныйдың даусын естідім: – Жолдас комбат... Өз-өзімді енді үмітімді үзейін деп көндірсем де, бәрібір оны іштей бұйрық әкеледі деп асыға күткенім рас. Ұйқылы-ояу жатып, мырс етіп күлдім. Сөйттім де, орнымнан атып түрегелдім. Рахимов та тұрып үлгеріпті. Оның шинелі жерде жатыр. Менің ұқыпты, сындарлы штаб бастығым киімін көтермеді. Өзі жайраңдап күліп жүр. Брудный мен Курбатовқа кезек қарайды. Екеуі қатар кірген екен. Екеуінің де шинельдерінен жаңа ғана жұққан лайдың дағы жылтырайды: әлдебір тұстан еңбектеп өтсе керек. Тірідей Брудныйдың өзі: жылдам сөйлеуі, ойнақтаған көзі, қызыл шырайлы жүзі – бәрі сонікі. Қаншама құмартқан тілегіңнің орындала қалғанына бірден сене де қоймайды екенсің. Ә дегенде санада: осы өңім бе, жоқ, түсім бе деген ой жүгіріп өткен-ді. Елес те аяқталды. Сағатыма қараймын. Үш жарым. Сонда өзі, бірнеше минут қана жатқанмын ба?
Полк командирі асығыс жазған хатында Долгоруковка деревнясының сыртындағы орманда бізді штаб командирлерінің бірі қарсы алып, әрі қарай Волоколамскіге апаратын бағытты нұсқайтынын айтыпты. Полк сонда қарай жылжыған көрінеді. Волоколамскіге! Отыз шақырым шегінеміз! Бірақ қабаржып тұратындай уақыт жоқ. Қазір үш жарым – жетіде таң атады. Жауынгерлер, зеңбіректер, пулемет орнатылған екі аяқты арба, оқ-дәрі артқан лау, санитарлық арбалар легін қайтадан сарбаздар қатары тұйықтайды. Мен дағдым бойынша сапты өз тұсымнан өткізіп жіберемін де, одан Торытөбелмен желдірте салып, қатарды басып озып, қайтадан тізгін тартамын. Ара-арасында тұнжыраған қара-қошқыл көктен ай сығалап қояды. Ондай сәтте қараңғы түнек те түс жылытқандай болады. Мен батальонды тағы да басып оздым. Лекті Заев бастап келеді. Оның ротасы – алдыда. Суды шалпылдата басқан ол ұзын қолдары ербеңдеп, әдетінше сәл еңкеңдей, салып ұрып, жүрісті жеделдете түседі. Төрт-төрттен сап түзеген сарбаздар да қалысар емес. Рота өтті. Бұлардың соңын жауынгерлік бөлімдер қатарына орналасқан санитарлық взводтың арбалары жалғайды. Онда қырық жаралы жатыр. Қозы қарны бұлтиған ауыр денелі фельдшер қартымыз Киреевті таныдым.
Жолда да әбігерленіп қызметін жалғастырған ол арбамен қатарласа бере, еңкейіп, әлдекімнің бас жағын түзеген секілді; бір мезгілде оны да қараңғылық құшағы сіңіріп әкетті. Әне анау – « адасқақ » команда, Бозжановтың жасағы. Долгоруковканы айналып өтіп, хикаятымызда бірнеше мәрте айтылған Волоколамскіге апаратын сонау қиыршық жолға тақалдық; бұл тік бұрыштанып барып Волоколамск тас жолына жалғасады. Немістер бұдан бірнеше күн бұрын, қазанның он алтысында, жұдырықтай жұмылып, біздің қорғанысымызды бір соққымен жапыра салып, одан танкі, жүк машиналары, мотоциклетпен Во­локоламск тас жолы арқылы Москваға кіреміз деген оймен осы жолға тарпа бас салған еді. Олар азырақ әлденіп алып тағы бір шабуылдасақ, бөгет бұзылып, Москваға – сайраған Волоколамск даңғылына жол ашылады деп үміттенді. Біздің жол бойында шайқасқан бөлімдер шегініп те отырды. Алайда ертеңіне-ақ сол полк, сол батальондар қайтадан жау алдынан кесе-көлденең шығып, оны қатты титықтауға мәжбүр етті. Немістер әрбір жолы: міне, бұл соңғы қарсылық, біздің ақырғы айқасымыз деп дәмеленгенімен, тағы да сұлқ түсіп, бармақ шайнауына тура келді. Осылайша Во­локоламск тас жолы ұрыстың негізгі өзегі болып қала берген. Жайраңдаған жігерлі жігіт қолымды қуана қысады.
Ол сол заматта-ақ екінші және үшінші батальондарда біршама адам шығыны болғанын мәлімдеген. Сарбаздар топ-тобымен де, жеке-дара да арпалысып, шегіне ұрыс сала жүріп, жолға қайта оралып келіп бекініп, немісті қырып-жойып, жау күшін сирете түсіпті. Бөлімдер түрлі тосқауылдарды, танкілермен тістескен артиллерияны қалқа қылып, жедел қарқынмен табан тірейтін түпкі меже – Волоколамск тас жолына тартылып жатқан көрінеді. Дивизияның жаңа шебі – сол. Курганскиймен бірге батальонға бірнеше арбаға тиелген азықтүлік те жетті. Бізге арнап түнделетіп Волоколамскіде пісірілген бір тонна ақ нан жіберіліпті. Азық тиелген арбалар орман шетінде күтіп тұр екен. Мен батальонды осы жерде сәл дамылдатып, жұртты тамақтандырып, аттарға жем бергізуді ұйғардым. Тұрықты артиллерия аттары кері қайтуға тиісті еді. Біз тастап кеткен « аралда » түнде қолымызға түсірген алты зеңбірек пен төрт жүз снаряд тығулы тұр. Мен оларды тағы бір рет жау иегінің астынан жұлып алуға тәуекел еттім. Шығыс тұстан таң да ағарды, бірақ айнала төңірек қалың тұманнан көрінбей кетті. Батальон орман ішіне кіре берген. Мен Бозжановтың қасына келдім: – Бозжанов! Өз адамдарыңды тоқтат! Он қадам шеткерірек шық.
Өзге бөлімдерге: « Тіке жүріңдер! » деп команда бердім де, штаттан тыс резервіме шола қарадым. Саптың аяғын пулемет орнатылған екі дөңгелекті арба қасындағы пулеметшілер тұйықтайды. Одан әріректе түнде өзім батальоннан қуып, айыптарын шайқаста жуған адамдар тұр. Мен Бозжановқа артиллериялық аттармен тұманды бүркеніп барып, снарядтар мен зеңбіректерді алып келуге әрекет жасауды бұйырдым. Зеңбіректерді төрт жағынан бірдей қорша. Егер шағын жау тобына кезігіп қалсаң, жойып жіберуге тырыс. Жағдай қиынырақ болса ұрынба: зеңбіректерді жарып жібер де, кейін қайт. Жылдам қимылда. Сені осында күтіп отырғанымызды есіңнен шығарма. Сымдай тартыла қалған ол қолын шекесіне апарып, кішірек қысық көздері жайнап: – Құп болады, жолдас комбат! Ол бұрынғысынан сымбаттырақ көрінді; жүзі бал-бұл жанады; оған командирлік жасау, өз бетінше жауапты жауынгерлік міндеттерді атқару аса ұнайтын еді. Көпшілігі солдаттың мамық көк « төсегі » – қарағайдың қылқанын шауып төсеп, ұйқыға шомған. Жылжымалы асханада былқып, мол, етті сорпа қайнап жатыр. Батальон айналаға күзет қойып, тынығуды бастады. Таң бозарып атты. Жер жіпсіген. Тұман сейіліпті. Күн бұлыңғыр.
Есебім бойынша, Бозжанов оралуға тиісті сағат сегізде әуеден зуылдай төнген ұшақ гуілі естілді. Бір кезде өздері де көрінген. Ала бұлттардың астын ала, бізден сәл ғана қиыстау тұста аласа ұшқан немістің бомбалағыш самолеттері қаптады. Дәл сол сәтте бізге көрінбес тасадан пулеметтер мен зеңбіректер тарсылдап қоя берді. Көктен тасталған ауыр бомбалар жарылысы құлақ тұндырады. Лек-легімен жөңкілген ұшақ қатары өздерінің ауыр жүктерін бізден төрт-бес шақырым жердегі Волоколамск тас жолы жатқан маңайға тастап өтті. Кенет жердегі атыс жиілеген. Әуедегі самолеттер жоғалды, бірақ енді жаңа ғана бомба түскен аймақта басталған он да, жиырма да емес, шамасы, гүрсілдеген жүз немесе жүз елу зеңбірек үні жер жарды. Менің сонда жөнелткен атты барлаушыларым: немістердің танкілік шабуылы жүріп жатыр, артиллерия соларға қарсы оқ атуда деп баяндады. Көп ұзамай атыс екінші бүйірде – бізден төрт-бес километр жерде басталған. Ондағы артиллерия гүрсілі алдыңғы қарқыннан әлдеқайда әлсіз еді, алайда винтовка мен пулемет атысы қоса естіледі. Ал Бозжанов әлі жоқ... Мына жерде батальонды демалтып нем бар еді... Зеңбіректерді сол орында жарып жіберіп жүре бергенімізде – іс бітетін еді-ау! Енді артиллериялық көліксіз қайда барамын?
Мәселе тіпті көлікте де емес қой... Өз адамдарымызды тастап, отрядты күтпей кете алам ба? Атыс екі жақта бірдей жүріп жатыр, ал Бозжановтың келер түрі жоқ... Сайтан алғыр! Тағы да кешегідей жағдайға тап болғанымыз ба? Бұйрық бойынша тезірек кетуіміз керек, бірақ тыпыр ететіндей жағдай бар ма... Мен Рахимовқа: – Менің бұйрығымды рота командирлеріне жеткіз: адамдарды тұрғызып, жағалай қорғаныс жасап бекінсін! Жол торабында 1 Бірталай тыныштықтан кейін тас жолдың көз жетпейтін тұсында зеңбіректер тағы да құтырына гүрсілдеді. Күркіреп, құлақ тұндырған атыс арасынан анда-санда жекелеген мылтық-пулемет үні естіліп қалады. Ал екінші бүйірдегі айқас тіптен толас таппаған. Бірақ ол жақ та шоқ тоғайлар тасасынан көрінбейді. Одан соң ту сыртымызда, жолдың арғы бетінде де атыс басталған сияқтанды. Бозжанов бар болғырым әлі жоқ! Мен оны да, өзімді де іштей қарғап-сілеп, алдынан салт аттылар жібердім. Алайда ызаланғаннан не пайда – қыбыр ете алар емеспін. Өз-өзімді жіпсіз байлап, қор болдым да қалдым... Сарбаздар орман жиегін айналдыра қорғаныс шебін қазып жатыр. Бұл енді сақтық үшін жасалып жатқан әрекет... Бозжанов жеткен бойда бәрін тастап, тұра жөнелмекпіз.
Солдат: « Босқа әбігерленіппіз » деп бұрқылдауы мүмкін. Осының бекер іс болуына жазсын! Рахимовпен бірге роталарды аралап шықтым. Аз ғана демалыс пен етті сорпа, ақ наннан кейін жұрт көңілденіп кетіпті. Мені әзіл-қалжыңмен қарсы алған. Таяу маңдағы зеңбірек гүрсілі мен жан-жақтан атылған мылтық даусын елең қылар емес. Мұндайды бастан бірінші рет кешіріп отырған жоқпыз: үрейлі шақтар кешегі күнмен кетіп, батальон тарихында қалды. Мен де жеңілейдім. Енді өле қоймаспыз деген ой келді. Зеңбіректерді әкелуге аттанған Бозжанов отряды белгіленген мерзімнен кешігіп жатқанын түсіндіріп, өз шешімімді мәлімдедім: олар оралғанша батальон орнынан қозғалмайды. Қажет жағдайда құтқаруымыз керек. Көзқарас ыңғайларынан-ақ бәрінің жағдайды түсінгенін, бұйрықты жан-жүрегімен қабылдағанын аңдаймын. Командирлермен сөйлесіп болған соң оларды босаттым. Шатырдан бірге шықтық. Ағаштар арасынан салт атты көрінді. Ол алыстан шаттана дауыстайды: – Келе жатыр! Бәрі аңтарыла қалды. Атты хабаршы көптен күткен жаңалықты жеткізген: біздің әскерлер жақындап қалды, зеңбіректерді тартқан Бозжановтың отряды орманға таяды. Ақыр аяғында, әйтеуір, Волоколамскіге қарай жорықты жалғастыруға бұйрық беретін сәтім де жетті. Филимонов, сен қала тұр.
Отыз бес жастағы арықша келген, жігерлі лейтенант Филимо­нов үшінші ротаның командирі еді. Ол менен: өз ротаңды көтеріп, сол бойда бастағы жорық заставасы ретінде жолға шық деген тапсырма алды. Ұрыс жағдайында батальонның марштағы сап түзілімі осылай құрылады: бастағы сақшы бөлім негізгі лектен үш-төрт шақырым алда жүреді. Біз Филимонов екеуміз картаға қарадық. Ең төте және ең оңтайлы бағыт тас жол еді. Басталған жылымық төңіректегі сол жалғыз қатты белдеуден өзге жолдарды түгелдей ми-батпаққа айналдырғаны анық. Бірақ осы төсеме жолға бірнеше тұстан екі немесе үш топ болып немістер жұлқынып келеді. Мен ауырлау дегенмен, сенімдірек бағытты таңдадым. Тас жолды кесіп өтіп, одан соң солға қарай бұрылып, селоаралық жолдармен Волоколамскіге тартамыз. Филимонов жедел түрде батальонның негізгі күшінен тиісті ара-қашықтықты сақтай отырып, осынау бағытпен жүруге тиісті. Ол жүгіре басып, ротасына қарай жөнелді. Синченко Торытөбелді әкелген. Ерге ырғып мініп, Бозжановтың отрядын бетке алдым. Ірі тұрпатты артиллерия аттары зеңбіректерді жолсыз, жайдақ ойпат табанымен зорға тартып келеді. Тұман бір қабат қырбық қарды жалап алғандай жоқ қылып үлгеріпті. Дөңгелектер шым қыртысты айғыздай тілгілейді.
Жауынгерлер ылғал, тайғанақ шөпке табан тіреп, аттарға жәрдемдесіп жүр... Өздері маған жақтырмай, алакөздене қарайды. Әлдекім, тіпті түнеріп, боқтанып та жіберді. Біреуі: – Ех, жолдас комбат... Қайдағы бір жолдардың бәріне салды... – деп қалды. Екіншісі төмен қараған күйі күңк ете түсті: – Оның несі кетіп барады? Биесін қамшымен бір тартады да, тайып тұрады... Пашконы танығанмын. Не дедің жаңа? Бұларға не көрінгенін түсіне алар емеспін. Бұлар қауіпті, қиын істі ойдағыдай орындап, әскери тапсырманы биік деңгейде атқарып келді емес пе. Масаттанудың орнына ұнжырғалары түсіп кеткені қалай? Бозжанов та жетті. Әшейінде жайраңдап, күліп жүретін ол енді тұнжырап, байсалды тарта қалыпты. Бозжанов қалыпты тәртіп бойынша мән-жайды баяндауға кіріскенде сөзін бөлдім: – Сендерге не болған? Бәрің бірдей неге божырап кеткенсіңдер? Бозжанов үні құмығып, көңілсіз ғана: – Біліп қалды... – деді. Ал біз тағы да... – Немене тағы да? Не айтып тұрсың өзің? Менің көзіме тесіле, ұзақ қараған Бозжанов қабағын түйді: – Ақсақал, маған неге олай дейсіз?
Өзіңіз де білесіз ғой, мен... Қайтадан сөзін бөлдім: – Сенің « мен » дегенің әне! Міне, мәселе қайда! Севрюковтың « солдаттың сымсыз теле­фоны » деген сөзі есіме түсті. Осы « телефон » жеңіске жеткен сәтте қандай қуантқан еді! Ал қазіргі шегінген сәтте, түрпідей тиеді... Зеңбіректер мен снаряд жәшіктері баяу жылжып келеді. Жұрттың қимылына ойлана қараймын. Пашконы тағы да көрдім. Бұрынғысынша, жерге қарай бұқшиып, елмен бірге зеңбірек итерісіп жүр; бұлшық еті бұлтылдап, тоңы жібіген балшық топыраққа табан тірей, зеңбірек тұғырына бүкіл тұлғасымен жатып алыпты. Етігі лай-лай, бірақ сары былғарылы ұзын, сәнді қонышы сонадайдан көз тартады. Мен еріксізден: – Ананың киіп алғаны немене етік? Бозжанов: – Новлянскоеде бір немістің аяғынан шешіп алды. Офицерді өлтіріп, киді... – деді. Иә, қызық жігіт бұл Пашко деген. Батыл, өжет, бірақ... қатаң әскери тәліммен сіңіп, солдаттың екінші болмысына айналатын жауынгерге ең қажетті қасиет – тәртіптен жұрдай. Мұны әлгінде ғана тезге салып қоймағаным бекер болыпты. Өзгелерге сабақ болар еді... Қазір бәріне командирдің әмірлі сөзін естісе теріс емес-ті.
Тек ондайға айналатындай жағдай жоқ. Шұғыл түрде Бозжановтың хабарын тексеріп, жағдайды анықтап, жинақталып, шешім қабылдауым қажет. Осылайша командир үшін ешбір жағдайда жіберуге болмайтын қателікке ұрындым: солдаттың әдепсіздігіне жол беріп: « Тізгінді ешқашан босатпа! » деген қағиданы бұздым, өктем сөзбен солдат рухын көтермедім. Соның салдарынан арада бірнеше минут өткенде іс насырға шауып, қан төгілді. Әлде олар жылжып жақын келді ме немесе орман қалқасынан жазық алаңға шықты ма, әйтеуір, дауыс тура құлақ түбінен жететіндей. Өзге бүйірдегі пулемет пен винтовка тарсылы алыстай түсіп, басқа тұсқа ауысты. Ал алдымыз бұрынғыша түгелдей бос: айнадай жарқыраған шалшық су мен лайдан көрінбейтін жолдың бір үзігі, шылқылдаған сай бөктері, көкжиектегі сұрғылт аспанмен астасқан кедір-бұдыр жота, артымыз – орман. Көңіл орнықсыз: не алған тапсырма жоқ, қиян-кескі майдан ортасында ештеңені көрмей-білмей, тыпыршып отырмыз. Батальонды атты шолғыншылар күзетіп жүр, бірақ Бозжановтың хабарынан кейін жақын маңайдағы төбешіктердің бірінен жанжаққа қарап, төңіректі байқастауды ұйғардым. Бозжановқа: – Зеңбіректерді орман ішіне апар. Мен дөңге шығып, айналаға көз салайын, – дедім.
Синченко соңымнен ілеспек болып еді, бірақ оны орман шетінде қалдырдым. Бір минуттен кейін Торытөбел шоқытып, мені қия беткейге алып шықты. Қарсы алдымнан тас жолдың бойында орналасқан село көрінген. Көшеде, жол үстінде қозғалыс бар, арагідік аппақ болып жарқ-жұрқ еткен зеңбірек оты байқалып қалады. Дүрбі салдым. Біздің артиллерия шегінген екен. Қару тіркеген тракторлар се­лодан шығып, тас жолдан егістік арқылы бір бүйірге қарай бұрыла жылжып барады. Зеңбіректердің қасындағы артиллеристер абыржып, арттарына жалтақ-жалтақ қарайды. Мен полковник Арсеньевтің ұзынтұра сұлбасын таныдым – ол дивизия артиллериясының бастығы еді. Дүрбіден байқадым: ол тоқтады да, қалтасынан портсигарын шығарып ашты, темекі алды, сіріңке жағып, шылымын тұтатты – мұның бәрін сонша баппен, асықпай жасаған; одан соң қыбырлап жанынан өтіп бара жатқан қаруларды бөгеп, әлдебір жақты қолымен нұсқады. Трактор бөлініп кетті де, артиллеристер орын-орындарына тұра қалған. Дүрбінің көзін Арсеньев сілтеген тұсқа қарай бұрғанымда, алғаш рет неміс танкілерін көрдім... Қара-көк мұнарасындағы ақ крест, жіңішке оқпанынан атқылаған жалын көзге түсті... Жүйткіген бойы оқ жаудырып, селоға қарай екпіндеп келеді.
Бір сәт жанар тайдырмай, жаңа заманғы шайқас тізбегін тамашалай тұрғым келгенімен, дүрбіні түсіріп, жан-жағыма қарадым. Тас жолға түйісетін жай жолмен менің аттыларым құйғытып келеді. Бұлар, тәрізі, келе жатқан немістермен бір жерде кезіккен-ау; біздің солтүстікке қарай шегінген бөлімдер мына сүрлеуді тастап кеткен болды деп долбарладым. Алдымыз бөгеліп, қиылыста қамалып қалмау үшін дәл қазір батальонды әзірше саңылауы бос тұрған село арасындағы соқпақ жолдың арғы бетіне өткізіп алсам дұрыс болар еді. Мен абыржып, төңірекке қарай бердім. Кенет өзімнің бұйрығым бойынша жолға шығып үлгерген Филимоновтың ротасы көрінді. Ойпат табанына түсіп алған рота қатар-қатарымен селода не болып жатқанын білмей, танктерді көрмей, тура немістердің аранына қарай адымдап барады. Мына Филимоновты жын қаққан ба, немене? Соқыр адамша қимылдағаны несі! Өкшелікпен қатты тебініп қалғанымда, ауырсынған Торытөбел алдыға қарай бірақ ытқыды. Орман жиегімен құйындатқан бойы батальон тұсынан өтіп, рота соңынан жөнелдім. Филимонов, қайда кетіп барасың? Жын ұрды ма сені? Ол сасқалақтап: – Тыңдап тұрмын, жолдас комбат, – дейді. Одан селоға өтпекшімін-ді. Содан кейін жолға түсіп, бағыт бойынша жүруді ойластырғанмын. Селоны немістер басып алды!
Ол қызылшырайлы жүзі күреңітіп, қипыжықтап тұр. Осы Ефим Ефимович Филимонов кейінірек батальон батырларының біріне айналған, ал сол сәтте танкіге қарсы қолданатын қаруы жоқ өз ротасын жыра ішімен айналадағы ештеңені көрмей апарып, жауынгерлерді апатқа ұрындыра жаздады. Әйтеуір, тоқтатып үлгердім, рота бірде-бір сарбазы шығын болған жоқ, бірақ уақыттан ұтылдық. Бір қарасам, бізге қарай сай арасымен әлдебір салт атты өршелене құйындатып келеді. Мен Синченконың сұр биесін таныдым. Ол жеткен бойда аптығып: – Жолдас комбат, қашты... – деді. Ол сұрақты жауапсыз қалдырып, ентіккен күйі, апыл-ғұпыл, сөзін жалғастырды: – Олар сізді көріп қалып... « Комбат қашты! » деп айқай салды. Сөйтті де топырлап безе жөнелді... – Кім? Біреу « Комбат қашты! » деген бойда бәрі тым-тырақай зытып берді, ал мен де­реу сізге қарай ұмтылдым... Мен: – Филимонов! Ротаны кейін қайтар! Тез! Синченко, ер соңымнан! Сөйттім де өкшелікпен Торытөбелдің бүйірінен бүгінге екінші мәрте тебіндім. Алыстан қарағанда іші боп-бос сияқтанады. Шынымен, жан баласы қалмағаны ма? Әлде осымыз бекер дүрлігу ме?
Менің болаттай берік деген батальонымның бір мезетте ту-талақайы шыққаны рас болғаны ғой? Онда өмір сүрудің не қажеті бар! Жоқ сенбеймін, мүмкін емес. Құйындай ұшырып келе жатып орман шетіндегі бірнеше адамды аңдаймын. Өздері мені күтіп тұрған секілді. Зымырап сонда жеттім. Тұнжыраған Заев көрінді, қазылып бітпеген атыс ұяларын, жер-жерде үйілген жас топырақты көзім шалды. Сарбаздар жоқ. Батальонға не болды? Жауынгерлер қайда? Ол қолын шекесіне апарып жауап қайтарды: – Жолдас комбат, жолға даярлану туралы команда беріп едіңіз ғой. Қайда? Заев мен осыдан бірнеше минут бұрын қаруларды күтіп алған жақты нұсқады. Түнеріп бұрқ ете түскен: – Анда... Әй, мынаның аузынан сөз алудың өзі қиын ғой... Торытөбелмен тағы да әрі қарай жөнелдім. Әлдебір тұстан өткенде поселкенің төбесі жылт ете қалған. Шұбырған машиналар легі, ақырын жылжыған шынжыртабан зеңбіректер. Немістер, әрине! Одан тау бөктерлеп, сайға түстім. Екі зеңбірек орман арасына апарылмапты. Кеше түнде Новлянскоедегі шайқастан кейін өзім батальон құрамына қабылдағандар қарулардың түбіне ұйлығыса қалыпты. Ешбір қимылсыз, батпаққа батқан зеңбіректердің дөңгелегі мен аттарды сағалап, бейберекет үймелесіп тұр.
Өңі қашып, сұрланып алған Бозжанов назарыма ілікті; ерні қатты жымырулы, қолында қыса ұстаған пистолеті бар. Ол үн-түнсіз бас изеді. Әлі сол тістенген күйі жүр, мен білетін дөңгелек жүзі адам танымастай өзгеріп кеткен, екі жағы суалып, әбден қатуланып, сұстанып алыпты. Мен: – Міне сендердің комбаттарың! Бәрің көріп тұрсыңдар ма мені? Бозжанов, байбалам салған кім? Барлығы шулады ма? Сонадай жерде етпеттен түсіп екі адам өліп жатыр. Ылдиға қарай аққан қан ат тұяғының іздерін толтырып тастапты. Бәлендей айрықша белгісін байқай қоймасам да, бұлардың бірін жобалап таныдым – даңқты батыр болатындай-ақ жігіт еді. Бірақ амал не... Отанын сатқан опасыз, қорқақ ретінде өлім құшыпты. Иә, бұл Пашко еді. Жүріп бара жатқанда ұйып қалғандай, рабайсыз айқасқан аяқтарындағы – лай жұққан, биік қонышты, сары былғарылы етігін көрдім. Әлден мезгілде Бозжанов өз-өзіне келіп, маған қалыпты тәртіп бойынша жағдайды мәлімдеуге кірісті: – Баяндауға рұқсат етіңіз... Жолдас комбат, аяқ астынан туындаған дүрбелеңге байланысты қару қолдануға мәжбүр болдым. Бұлар да қашты ма? Қашқандардың бәрін бірдей неге жайратып салмадың? Бозжанов үндемеді.
Жоқ, мен қанқұмар емеспін. Қисынсыз қаталдық жиіркенішті нәрсе. Бірақ бұл – елдің санасына соғыс заңын, армия заңын ғұмыры ұмытпастай сіңіру талап етілетін кез еді. Тобырға қарап: – Ал комбатты бәрің көрдіңдер ме? Барлығың естідіңдер ғой? Бозжанов, адамдарыңды тиісті тәртіпке келтір! Зеңбірктерді ор­ман ішіне апар! Одан соң маған штабқа кел – қорғаныс учаскесін аласың, – дедім. Мен тізгінді қағып қалдым. Біраз аптығы басылған жануар шпор мен саусақ ырқына бағынып, ормандағы штаб шатырына қарай аяңдады. Батальонның жолы тағы да кесілді. Біздің хикаятымыздың келешектегі сыншысы осы үшін кінәлі адамды іздегісі келсе, оның міндетін жеңілдетейін: айыпты – менмін! Тәуекелсіз соғыс жоқ! Мен қауіп-қатерге бас тігіп, адамдарды тылда қалған снарядтар мен зеңбіректерді алып келуге жұмсадым. Зеңбірек жеткізілді, бірақ батальон тұтылды, қоршауда қалды. Енді қараңғы түспей шыға алмайсың. Қателікке ұрындым ба? Әбден мүмкін. Алды-артқа мұқият қарап, мейлінше сақ қимылдауым керек пе еді? Ол да жөн.
Ақылды кісілер кінәлі деп тапса, қателігімді аяусыз бетіме бассын, мен өзімді сүттен ақ, судан таза, алтын басты немесе, анығырағы, мінезі жібектей командир ретінде көрсетпек емеспін. Біз неміс колонналарының ортасында қалдық. Тас жолмен танкілер өтті. Бұлардың соңын ала Волоколамск мен Москваға қарай екі қатарға тізіліп, немістің негізгі жойқын күші: жүк көліктері, мотоциклеттер, тягачтар – жаяу әскер, оқ-дәрісі, ар­тиллерия ағылды. Кеше біздің қасымыздан бұзып-жара өткен қосымша күш көліктері де бүйірдегі сүрлеумен жүйткіп келіп, тас жолға шығып жатыр. Жол торабында кептеліс күшейді. Немістің жол қызметі көлік легін кезек-кезегімен бөгеп, қозғалысты реттеуге де кірісті. Мен дүрбіден қарап тұрмын. Жүк машиналарында отырған неміс солдаттары, тура кешегі Новлянское түбіндегідей, түгел дерлік өрімдей жас көрінді. Керемет шадыман көңіл, күлкі, желігу аңғарыла қоймайды; бастарында пилотка, үстілерінде жұқа шинель, көпшілігі қолдарын жеңдеріне сұғынып алған – қазан айының ығыр қылар ылғалды ызғары діңкелететін секілді. Бұл – басқыншылар үшін күнделікті дағды; олар тек « Алға, алға! » деп әдеттенген. Қасыма артиллерия батареясының командирі келді. Жолдар түйісетін тұстағы орман мүйісіне сегіз зеңбірек орналастырып қойған едік.
Артиллеристердің бір бөлегі Шиловтың өзге пунктке орнатылған алты зеңбірегіне жіберілді. Мүйіс пен жол тоғысына дейінгі аралық бір километрдей; нысана көз алдымызда; неміс машиналары көздеуіш мәнзарасынан айқын көрінеді; бұл – төтесінен ату деп аталады. Үстемелете ұр! Дүркірете соқ! Команда да берілді: – Батарея... Сәл үзіліс. Жарқ ете түсті. Жер тітіреткен гүрсіл басталды. Дүрбіден көрдім: жаңқа болып ұшқан ағаш, қаңылтыр кесінділері, астан-кестен... – Огонь! Машиналардан түсе қашқан немістер жанталасып, жыра-жыраны, жол жиегін сағалады: олардың реттеуші қызметі де көз алдынан ғайып болыпты. Жоқ, « жеңімпаз » мырзалар, бұл жерден өте алмайсыңдар сендер! Біздің жолымызды кестім деп ойладыңдар ма? Жоқ. Жолды зеңбірек оғымен кескен – бізбіз, сендердің колонналарыңды қақ айырған мына бізбіз. Сендер Москваға асығып бара жатыр ма едіңдер? Сәл аялдаңдар. Алдымен бізбен тартысып көріңдер, Қызыл Армия батальонын жаншып байқаңдар! Винтовка, винтовка, құтқарасың ба сен бізді? Артқы машиналар зорға деп кейін бұрылып, қарсы алдындағы көліктерді айнала өтіп, бір-бірін кимелеп, селоға қайтадан бағыт түзеді.
Мен машиналарды талқандау үшін мүйіске екі зеңбірек қалдырдым да, дұшпан ес жиып, жауап қайтаруға кіріскен кезде позицияны өзгертіңдер деп бұйырдым. Қалған зеңбіректерді жедел қарқынмен балта, араның көмегімен жол тазалап, орман арқылы селоға жақын маңайға сүйретіп апардық. Дүрбі, телефон тұтқасын ұстаған нұсқаушылар қарағайлардың басына шығып алды. Сол бақылаушылар село ішінің машинаға лық толғанын; оларды жайдақ жол арқылы өзге жақтарға жөнелтіп жатқанын, алайда көбі батпаққа батып, шыға алмай тұрғанын жеткізген. Мен батарея командиріне: – Бұларға біраз оқ жаудыр! Опыр-топырдың арасына алпыс снаряд жібер. Одан кейін менің бұйрығымды күт. Бас көтерер болса, тағы қайталаймыз, – дедім. Сөйттім де штабқа беттедім. Роталар орман ішінде жағалай шеп құрған. Сарбаздар жерді терең қазып, жайғасып алған екен. Біз бекінген танап кешегі « аралымызға » қарағанда кеңірек-тін, бірақ соған да қарамастан қорғаныс шебінің аралығын әдейілеп сирек орналастыруды ұйғардым, себебі неміс оғынан шығынның мейлінше аз болуын ойластырдым – ал ол шабуылдың басталатыны анық еді. Бір пулемет және үш атқыштар взводы резерв ретінде түкпірдегі түрлі нүктелерге орналастырылды. Ре­зерв жауынгерлеріне де бекінетін окоп қазып алуды бұйырдым.
Жер-жаппа – иір-иір тар траншеяларға жаралылармен бірге мед­пункт те жайғастырылды. Шаруашылық взводы аттарға арнап ықтасын қазуға кіріскен. Батальонның басқару пункті де шатырға емес, төбесін бірнеше қабат бөренемен бекіткен жертөлеге орналасты. Онда бұрынғыдай шам жағылыпты, таныс үстел тұр, бұрышқа телефоншылар жайғасқан; қарсы алдымнан әдеттегіше Рахимов шығып, күтіп алды. Командалық пункттен Шилов зеңбіректері тұрған атыс позицияларына телефон соқтым. Олар селоаралық жолдарды атқылап жатты. Бұл меже жол торабындағы қираған машиналармен бекітіліп қалған еді. Деревняның бізге таяу жол айрығында кептелген машиналарға да елу снарядтай атуды бұйырдым. Аңдап тұрмын: жау не олай, не былай жылжи алмай, тыпыр етуден қалды. Ызалы дұшпан енді азулы аранын ашатыны анық. Мейлі, жұтып байқасын... Біз секілді тікенек кеңірдегіне кесе-көлденең тұрып қалмаса болды. Санаң да тұп-тұнық, денең де жеп-жеңіл болып, әрбір жасуша талшығың жұдырықтай жұмылған ғажайып тас-түйін жинақылық сезімі сізге таныс па, білмедім. Тұс-тұстан менің зеңбіректерім зіркілдеп тұрды. Шабуылдап жатқан біз едік. Ойын тізгіні біздің қолымызда-тын. Кешегідей еңсе езілу, кешегідей үрей билеу құдды болмағандай. Москва түбінде гитлершілер мұнысын жасай алмады. Дегенмен, өз батальоным туралы ғана айтайын.
Жорық кезінде аялдаймыз деп, алдымыз кесілген біз ( жақша ішінде қайталай кетейік, оған кінәлі – менмін ), өз кезегінде осы маңайдағы немістер жүйткитіндей жалғыз тас жолды оқтың астына алып, бекітіп тастадық. Әскери тілде мұны « жолды оқпен билеу » дейді. Сонымен қатар біз « алға, алға! » деп дағдыланған немістерді қарсыласымен арпалыстырып, әлекке салып қойдық. Дағдаруға мәжбүр еттік... Соғыс жағдайында мұны « жауды өз ырқыңа бағындыру » дейді. Немістер орманды снарядпен де, минамен де атқылауға кіріскен. Біз де артиллерия орнын әрі-бері көшіріп, лайықты жауабын қайтарып жатырмыз. Он төрт зеңбіректің бәрін бір жерге шоғырландырып, жау тылына дүркірете оқ атамыз да, одан зеңбіректерді дереу екіден, төрттен әр тұсқа шашырата орналастырып, өзге пункттерге жеделдете оқ жаудырамыз. Қарағайлардың басынан алты бірдей деревня айқын көрінеді. Олардың алтауы да жау қолында-тын. Сол пункттердің бәріне де кезек-кезегімен сыбағасын беріп бақтық, бір жақсысы, снаряд пен зеңбірек жағынан бай едік. Тоғыз бомбардировщик ұшып жетіпті. Гуілдеп, төбемізден төніп келеді. Ауыр бомба жарылыстарынан орман ішінің астан-кестені шықты. Жағдайларыңыз не болды десеңіз, Жер анамыз сақтады.
Ықтасын-шұңқырлар қазып үлгермегендіктен, көбінесе, аттар зардап шекті. Он төрт ат өлді, екі зеңбірек қирап, алты адам жараланды – әуе шабуылының салдары осындай. Түс әлетінде солтүстікке қарай он бес шақырым ішкеріректе, яғни, Волоколамск бағытынан таңертеңгідей жиі-жиі гүрсілдеген зеңбірек даусы естілді. Алыстағы атыстар біртіндеп тұтастай гуілге ұласқан: дыбысына қарағанда, онда таңертеңгіше атыс жүргізіп жатқан он-жиырма емес, жүз немесе жүз елу зеңбірек сияқты. Кейіннен білгеніміздей, бұза-жара өткен танкілерді өзге артиллериялық полк күтіп алыпты. Ал мына жақта біз жауға көмекке бара жатқан қосымша күшті жібермей, артиллериясын, машиналы жаяу әскерін, ұрыс жабдықтарын бөгеп қалдық. Жаяу әскерлер тізбегі бізге үш мәрте шабуыл жасады. Әр жолы немістер қатарын жақын жіберіп, винтовкамен бір мезгілде дүркірете атып, тұтқиылдан пулемет оғының астына алып, сау қалғандарын жер бауырлап қашуға мәжбүр еттік. Бір шабуылы ор­ман ішінде орын ауыстырып бара жатқан біздің бірнеше зеңбірек тұсына тап келе қалған. Әрбір нағыз артиллерист жаудың жаяу әскерін картечьпен қарсы алуды армандайды, міне, дәл сондай сәт туды. Картечьпен ату дегеннің не екенін білетін шығарсыз?
Оқпаннан шыққан снаряд ауада ұшып бара жатып жарылады да, шашыраған мың-сан ажал оғы шабуылдаған жаяу әскердің қақ маңдайынан алапат күшпен қадалып, жусатып салады. Бұл күні біз жауға қарапайым ғана соғыс шындығын үш мәрте дәлелдедік: ойда жоқта жақын жерден атылған оққа кеуде тосу – бос әурешілік, атыс ұялары жойылмаған, әскерінің рухы түспеген шепті алуға ұмтылу – бекер іс. Ал бізді жаныштау деген – о-о, бұл үшін немістердің қаншама артиллериялық оқ шығындауына, қаншама уақыт жіберуіне тура келер еді. Уақыт, уақыт – міне, біздің жаудан ұтқанымыз. Әрине, бұған қоса әскерін де жайратып, тірідей екпінді күшін шығынға ұшыраттық. Кештің батқанын да байқамаппыз. Енді жылжу жағдайын ойластыру қажет. Бірақ, білесіз бе, кеткің келмейді екен. Оқ-дәріміз азайды, әйтпесе, мен осы орында әлі де бір тәуліктей ықыластана шайқасар едім; тағы бір күндей жаудың түп етегінен жармасып алып, ермек қыла тұрар едім... Ешбір қорқыныш жоқ-тын. Еңсемді езген ауыр ой кешегі « аралда » қалғандай. Осылайша қоршауда қалу үрейі сейілді. Осылайша жоғары әскери білімнің алғашқы басқышынан өттік.
Барлаушылар төңіректегі деревнялардың бәрінде неміс әскерлерінің қаптап отырғанын, әрбір елдімекенге күшті күзет қойылғанын жеткізді. Батальон шығып кететіндей жол жоқ. Дегенмен, тас жол біз осында тұрғанда немістердің қолына өтпек емес. Мен тұйықтан шығу амалын қарастырдым. Орман арасымен сытылып кетуге болады. Міне, карта – қараңызшы. Байқайсыз ба, солтүстікке қарай ұзыннан-ұзақ созылған орман алқабының аяғы Волоколамскіге жетіп жығылады. Жаяу әскер орман ішімен оп-оңай өтеді. Ал дөңгелектер ше? Зеңбіректерді, ат-арбаны қайтеміз? Тастап кете береміз бе? Толғана жүріп, соғысты да жалғастыра бердім. Немістер қараңғылықты жамылып, тас жолдағы қозғалысты жалғастыруға тырысты. Біз ырық бермедік. Олар машиналарды орағыта өткізуге талаптанады. Біз тағы да жағаласып, жол айрығын атқыладық. Мен бұрынғысынша, жауды тығырыққа тірегенімді сезіндім. Босатқым жоқ. Кешкі тоғыз әлде онда Панфиловтың өкілі – лейтенант Анисьин келді. Ол қолыма генералдың: « Қоршаудан тез шығып, батальонды Волоколамскіге жеткіз » деген қысқаша хатын ұстатқан. Анисьин бізге орман арасымен жетіпті. Батальон мен біздің әскерлердің аралығы жиырма бес шақырымдай. Бұл белдеуді қалай өтеміз?
Мен бір шешімге келдім: қараңғыда орман алабына сіңіп кетеміз де, компас көмегі арқылы жылжып, артиллерия мен ат-арба үшін жол арши отыра, тікелей Волоколамскіні бетке аламыз. Аттанарда зеңбіректеріміздің оғы жететін жердегі немістердің барлық тылына дүркірете оқ атып, қоштасу « концертін » бердік. Ал осымен көріскенше күн жақсы, мырзалар! Біз әлі кездесеміз. Сөйтіп батальон жүруге ыңғайланды. Ара мен балтаның көмегімен ағаштарды кесіп, шауып құлатып, шетке сүйреп тастап, жолымызды аршып, соңымыздан өзіміз туралы естелік те қалдырып барамыз. Батальондағы жетпіс ара, жүз елу балтаның бәрі де іске қосылған. Бір қалыппен жылжи түстік. Қараңғыда жаңа шабылған ағаш түбірлері ағараңдап көрінеді. Аршылған жолмен қос аяқ арба, санитарлық арбалар, зеңбіректер тартылып келеді. Сүйреп келе жатқан он екі зеңбірегіміз бар. Шайқас кезінде қираған екеуін өзіміз жарып жібердік. Он екідей ат өлді, тартатын жүк көлемі да азайған: мыңнан аса снаряд жауға қарсы жұмсалды, ең зәру кезде қолданатын қор ғана сақталған. Патрон салулы жәшіктердің саны да аз. Оқ дәрінің түгесілу себебі түсінікті – зеңбіректен дүркірете атқыладық, пулеметтен оқ жаудырып, жаудың үш шабуылын тойтардық.
Арбаларда нан да, консерві де, жарма мен жеміс-жидек те қалмаған, тек жаралыларға деп сақтаған азын-аулақ бірдеңелер бар. Иә, кететін кез жетіп еді. Уақытында жылжымасақ, ертеңгі күніміздің мүшкіл болатыны анық. Алдымыздағы ағаштарды балтаның, араның астына алып, жүріп келеміз. Қимылымыз өнімсіз; орманның дауылдан қирап, жапырылған тұсы немесе ну жыныс ұшырасқан жерлеріндегі жылдамдығымыз сағатына бір шақырымға да жетпейді. Әйткенмен, жолымызды талмай тазалап, компас бағыты бойынша жылжи бердік. Ал өзіміз туралы балтаның жүзі арқылы артта қалдырған « ескерткішіміздің » ондаған жылдар бойы сақталатыны анық. Кідірместен тынымсыз жүріп келеміз, тек әрбір сағат сайын жұмыс істеушілерді алмастырып отырамыз. Ормандағы дамылсыз қимыл үстінде таң да атты. Сорайған қарағайлардың діңі жас шыбықтар мен қураған ағаштарды жапыра жаншып, сырылдап, ысылдай барып, гүрс-гүрс құлайды. Кенет тыныштық орнай қалған. Аралардың шыңылы тоқтады. Балта тарсылы тыншыды. Кешігіңкіреп, көлбеңдей келіп, ысқыра жығылған әлдебір биік ағаштан кейін дыбыс атаулы сап тыйылды! Бастағы шолғыншы: батальон көлденең жатқан алаңға жетті деп мәлімдеді. Сол жерде тас жолға апаратын сүлеу бар көрінеді. Ал жолда жау әскері жүр.
Батпақтаған жүк машиналары дөңгелектері шыр айналып, зорға жүріп барады. Жаяу әскерге арналған орындықтары барлары – бос, бірақ қораптары мен кабиналарына текшелеп тиеген отын іспетті қылып миномет ұңғыларын қаттап алыпты. Жаяу жүрген әскерлер көліктерді итеріп, шығарысып жүр. Кейбір машина әбден сыйғанынша оқ-дәрі тиепті, басқалары жеңіл зеңбіректер артқан. Қайсыбірі шанағына қаптатып пулемет мен гранат салып алғаны байқалады. Бес-он минуттей тұрып ойландым. Дөңгелектерінің табанынан балшық атқылап, қыбырлаған машиналар легі толастар емес. Орман жағасымен барлауға жіберген аттылар бұлардың шегі көрінбейді деп келді. Кеше өзге пунктте біз жолын бөгеген қалың топ та осында қарай ағылған екен. Бос алаңның ені шамамен бір километрге жетеді. Енді осы аралықтан өтуіміз керек; сөйтіп, арғы беттегі орман ішіне сіңіп, жоғалсақ деймін. Бірақ оның қандай амалы бар? Зеңбіректерді құрамыз ба? Екі аяқты арбалардағы пулеметтерімізді шығарамыз ба? Айқас бастаймыз ба? Алайда снаряд жоқтың қасы, аз. Әлде түнді күту қажет шығар? Жоқ, болмайды! Дұшпан біздің кешегі орыннан кеткенімізді біліп қалғаны сөзсіз немесе оған көп ұзамай-ақ көз жеткізеді.
Ізіміз бойынша, жүріп өткен дәлізіміз арқылы бізді кез келген уақытта осы жерден тауып ала қояды, ал шабуылға тойтарыс бере қоятындай дәрменіміз жоқ, оқ-дәріміз тапшы. Абзалы, тегінде, орманның түкпіріне қарай сіңіп кетіп, қараңғы түскенше отыра тұрғанымыз жөн-ау. Немістер орман тереңіне дендеп енуден қорқасоқтайды, ну тоғай арасындағы айқастарға барыспауға тырысады. Бірақ менің қолымда батальонды Волоколамскіге жеткіз деген бұйрық бар. Бізді онда Панфилов күтіп отыр. Мына қара-құрым қолды сол жерде алдынан оқпен тосып алуымыз керек; жау ересен тегеуірінмен қайыстырып бара жатқан тосқауылымызға тірек болу үшін мүмкіндігінше тезірек сонда жеткеніміз жөн. Қалайда бұзып-жара өтуіміз қажет! Әзірге жау біздің мұнда екенімізді біле қоймаған бейқам сәтте дереу жырылып кеткеніміз дұрыс. Тек қалай? Тұтқиылдан найзамен шабуыл жасаймыз! Аңдаусызда бас салсақ, немістер, ә дегенде, әрине, бәлендей қарсылық көрсете алмайды. Орыстың үрейлі « ура » ұраны тыныштық өзегін қақ жарып, күркірей жөнелгенде естері шығатыны анық. Сөйтіп кең өткел жасап, екі қанатқа жатып аламыз да, ат-арбаларымыз, артиллерия, жаралылар шығып үлгергенше дәлізді ашық ұстаймыз. Оны оқпен қорғап тұрамыз – бұл үшін патрон жеткілікті. Осыдан кейін роталар да жүріп кетеді.
Бұлардың да соңын оқпен қорғау қажет. Немен? Бірақ ең ауыр, аса қиямет міндет артта қалып, ес жинап, екілене ұмтылатын жаумен бетпе-бет қалушы осы пулеметшілерге жүктеледі. Ал бұларды ешкім қорғай алмайды, сол орында қалуға тура келмекші. Мұндай іске, мұндай ерлікке: ақтық демі біткенше атысып, солдаттың қасиетті борышын ақырына дейін ақтап, шегінбеу туралы бұйрықты мүлтіксіз орындайтын ең табанды, ең жанқияр адамдар қажет! Қиын... Тіпті: « Ең соңында Блоханың пулемет расчеты қалады » деп іштен айтудың өзі ауыр. Өйткені осынау орман алаңында мәңгі жер жастанады. Бозжанов та сөйтеді. Иә, пулеметшілермен бірге Бозжанов қалдырылады. Енді пулемет қасындағылардың ешбірі тайсалмайтынына, ұрыс кезінде жараланған немесе мерт болған адамдарымыздың да бәрін жинап алып, құрсаудан рет-ретімізбен шығып кететінімізге бек сенімдімін. Тек ерлікпен ажал құшатын арттағы топтан өзгелеріміз… 6 Батальон соншама сақ қимылмен, орман шетіне жиналып жатыр. Мен: – Колонна бойынша хабарлаңыздар: рота командирлері мен политрук Бозжанов маған келсін! Бозжановқа қалай айтпақпын? Командирлердің келуін күтіп, бұрынғыша ақырын жылжыған ұшы-қиырсыз машиналар легіне қарайлаймын. Олар әзірше ештеңеден сезіктене қойған жоқ.
Онда ешкім әзірге орман тасасындағы екі жүз-үш жүз қадам жерде Қызыл Армия батальоны тұрғанын білмейді. Ал егер басқаша қимылдасақ ше? Мәселен, былай... Жоқ, бұл өте қатерлі нәрсе. Мұндай қимыл ешбір уставта, ешбір ережеде қарастырылмаған. Мен бір сәт ағаш арасынан аңырып, немістерге тесіле қараған сарбаздарға қарай бұрылдым. Әрбір солдатымның винтовкасы бар; әрқайсының оқшантайында жүз жиырмадан патрон жатыр. Иә, дегенмен солай жасасақ... Ех, винтовка, винтовкажан, құтқарасың ба сен бізді?! Сайтан алғыр, басты бәйгеге тігіп, нартәуекелге барғанмен, сәті түспесе, бәріміздің де мерт болуымыз мүмкін. Ал егер іс оңтайымен шешілсе, түгелдей аман қаламыз; ажал аранына ешкімді де құрбан қылып тастап кетпейміз. Қой, сөйтейік, тәуекел түбі – жел қайық... Әй, әйткенмен, есепсіз әрекет бармақ шайнатпай ма. Бірақ менде есеп те жоқ емес қой. Жауынгерлеріме тағы қарадым. Кез келгенінен: « Қалай ойлайсың, қалғанымызды құтқару үшін бірнеше жолдасты өлімге қиғанымыз дұрыс па әлде не жаппай өліп, не түгел тірі қалатындай тәуекелге басқанымыз жөн бе? » деп сұрауға болар еді.
Сонда әрбірінің: « Тәуекелге бар! » дейтіні айдан анық. Ендеше жақсы, достар! Ешкімді де қалдырмаймыз! Өрекпіген көңіл бірден орнына түсті. Тұла бойым керемет жеңілейіп сала берген. Денеме қан жүгіріп, дүр сілкініп шыға келдім. Біртіндеп командирлер де жиналды. Бозжановқа аялай қараймын. Осымды аңдаған ол маған таңдана көз тастап, имене күлімсіреді. Ол былай еді. Батальон бір қатардан төрткіл қиықша пішінінде тізіледі. Осынау ромб ішіне арбалар мен зеңбіректер орналасады. Батальон менің командам бойынша қиықша қатарын сақтап бір қалыппен алға жылжиды. Винтовка ыңғайланып, кезене ұсталады. Менің әмірім арқылы жүріп келе жатқан бойда дүркін-дүркін атасыңдар. Оқты әуеге де, жерге де атпай, жауды дәл көздеп ату қажет. Орман арасында сап түзеу оңайға соққан жоқ. Алдыдағы үшкіл бұрышқа Рахимовты қойдым, ал қос бүйірге Заев пен Толстуновты, арттағы тұйықтаушы мүйіске Бозжановты орналастырдым. Бозжановтың отряды – менің штаттан тыс резервім тылымызды бекітті. Мен өзіміздің осы « асыранды ұлдарымыз » – шиловшы-бозжановшыларға: – Сендерді, жолдастар, сенім артып, ең жауапты орынға қойып тұрмын. Ойдағыдай өтсек – барлық күнәлар кешіріледі, – дедім.
Бұларға қосымша гранаталар үлестірілді – оның ішінде сап алға қарай бұза-жарып өткенде неміс машиналары легін тасталқан қылып, бірнеше жойқын жарылыс жасайтындай танкіге қарсы қолданатын ірілері де бар. Артқы жақтағы бұрыштан арбалар мен зеңбіректерді жанай өтіп, алдыға шықтым. Рахимовтың қатарына қосылған соң, жан-жағыма қарап алып, ақырын ғана команда бердім: – Батальон... арш! Сөйттім де, тастай түйілген қиықша қатарды бастап адымдай жөнелдім. Немістер орман арасынан үн-түнсіз шыға келген біртүрлі тосын сабымыздың кімдер екенін, қайда бет алғанын бірден түсіне қойған жоқ. Көпшілігі көліктерін итеруді жалғастыра берді; бізге бұрылған кейбіреуі аңтарыла қарап тұр. Бұл, шынында да, олар үшін мүлде ұғынықсыз көрініс еді. Қызыләскерлер найзасын кезеніп, « уралап » айқайға баспайды – жоқ, бұл шабуыл емес. Сонда берілмекші ме? Оған да ұқсамайды... Естері түзу ме өздерінің? Шу шығармай, біздің сексен-жүз метрдей өтуімізге мұрсат берді. Одан неміс тілінде баж еткен ащы дауыс естілген. Мен қайсыбірінің көлікке, қаруға, пулеметке қарай жанталаса ұмтылғанын аңдадым. Иә, осынау бірнеше ұсақ сәтке бөлініп кеткендей қысқа уақыт аралығында біздің де қимылдап үлгеруіміз керек. Винтовкалар кезенулі.
Өзіңізге мәлім, мылтықтың дүмін оқшантайға тіреп қойып, жүріп келе жатқан бойда оқ атуға бұйрық берілген. Тыныштықты бір дүркін атылған оқ үні қақыратты. Сәл ғана кідіріп, төңіректі күңірентіп айналаға үрей сепкен бірнеше жүз оқты тағы да тарамдай аттық. Жүрген бетте атып келеміз. Батальонның дүркірете оқ атуы, жеті жүз винтовканың дәлме-дәл үзіліс арқылы қайталап от шашуы – аса қатерлі нәрсе. Біз жауды жерге жабыстырып, бас көтеріп, қыбыр етуге мүмкіндік бермедік. Адымдаған бойда жолда кездескеннің бәрін жайпап, атқылап келеміз. Бірде-бір жауынгер сап қатарын бұзған жоқ, ешқайсы титтей де шімірікпеді. Батальонды машиналар арасымен алып жүрдім. Жол ортасында батпаққа батқан өлі немістер жайрап жатыр. Бұрынғыша команда беріп, бұрылмастан алға аттағанда, біреуін басып та кеттім. Денесі аяқ салмағымен балшыққа жаншылып қала берген. Адамдар, ат-арба, зеңбіректер дөңгелегі неміс колоннасын баса-көктеп, өліктерді таптап өтті. Бірнеше жарылыс даусы естілді: бұл – іске кіріскен біздің гранаталар еді. Ал біз дүркін-дүркін атуды жалғастырып, алға қарай аршындай бердік. Батальон жолдың арғы бетіне шықты. Абыр-дүбір тынши қалған бір мезетте мен: – Батальон! Лейтенант Рахимовтың командасын тыңдаңдар!
Енді « Огонь! Огонь! » деп Рахимов дауыстап келеді. Сарбаздар кері қайырылып атуға кірісті. Біз бұрынғыша жаудың мойын созып, тыпыр етуіне мүмкіндік бермедік. Ромб ішімен арба, зеңбіректерді жанай, артқа қарай өтіп, соңғы үшкіл мүйістегі Бозжановтың жанына жеттім. Алдағы ор­ман шетіне дейін екі жүз-екі жүз елудей қадамдай жер бар. Бұғанша бірде-бір неміске қару қолдануға мұрша бермей келеміз. Кенет арғы шеттен бірнеше танк көрінді. Шынжыр табандарының шықырлаған үрейлі үні үсті-үстіне үдеп, бізге қарай ұмтылған олар пулеметтен оқ жаудыруға кіріскен. Мен жаным ышқынып, команда бердім: – Батальон! Жүгір! Аттарды желдірте айда! Орманға тарт! Бәрі дедектей жөнелді. Тек арттағы азғантай топ – шилов-бозжановшылар Бозжанов екеумізге кезек жалтақтап, аяң жүрістен танар емес. Өте қысылтаяң шақ болса да, еріксізден күліп жібердім. Сайтан алғыр, бұлар өзі қашудан да шайлығып үлгерген бе. Оларға зекіңкіреп сөйлеуге тура келеді: – Сендерге немене, айрықша команда керек пе? Еріңдер соңымнан! Жүгір! Біз де желе-жортып, алға ұмтылдық. Ал артымыздан сытырлаған, гуілдеген үн мен пулемет тарсылы естіледі. Жұрт пен ат-арба, зеңбіректер ағаш ішіне кіріп үлгерді.
Орманға жиырма-отыз қадам жетпей екпетімнен құлай кеттім. Әдейі. Алаңда қорғауға, жәрдемге зәру әлдекімнің қалып қоймағанын қарауым керек; ондай бір адам болса да, жауды бөгеп, оны қалайда алып кетеміз. Екі сарбаз еңкеңдей жүгіріп, біреуді көтеріп келеді. Жан-жағыма шола қараймын. Жаныма Бозжанов пен тағы бес адам жетіп, жата-жата кетті. Ішінде Ползунов та жүр. Ағаш түбірінің тасасына жасырынған ол өңі қуқыл тартып, мойнын елеңдей созады; өзі жіті жанармен төңіректі дереу барлап үлгерді, қолына танкіге қарсы қолданатын ауыр гранатаны ыңғайлай ұстап алыпты. Панфилов Ползуновпен сөйлескен сонау таңда ерні дүрдиіңкі балғын жастың есте қалған кескіні қазір мүлде өзгеше-тін: жинақылығы, батылдығы таңырқатады. Мен: – Ползунов! Егер генералмен кезігіп жатсам, о кісіге сен туралы айтамын, – дедім дауыстап. Ползунов селт етпеді. Мен команда бердім: – Кәне, тартыңдар алға! Ер соңымнан! Атып тұрып, тағы да орманға қарай жүгіре жөнелдік. Танктердің бірі біздің соңымыздан жарқырауық оқ ағынын бағыттады. Бір оқ жан түршіктіріп, тура табанымның астынан ысқырып өтті. Алайда бұл сәтте біздің зеңбіректер де бері бұрылып тұра қалған еді. Бах! Бах!
Міне, ең шешуші сәтке сақтаған қорды пайдалантын кез де келді. Жүгіріп келе жатып, артқа қайырыламын. Шынжыр табаны қираған бір танк тұрған орнында шыр айналды да қалды. Өзгелері кілт бөгелген. Ғасырлар бойы сірескен ит тұмсығы батпас қарағайлар қалқасындағы зеңбіректерге танкінің темір табаны да беттей қоймас. Біз жүгірген бойда орман арасына қойып кеттік. Ырылдаған танкілер атуды жалғастырып, кейін шегіне берді. Мұны әдейі баса көрсетемін. Мен өмірден алынған хикаятымыздағы кейбір ойлардың ерекше айшықтала таңбалануын қалар едім. Әрине, мұндай әдіс дөрекілеу көрінер. Жағдайды бір-бірімен салыстыра, салғастыра отырып, тұспалдар мәнін ашып, іс төркінін түсіндіріп беру міндетін сыншылардың үлесіне қалдырсақ жағымдырақ болар ма еді. Бірақ сөз әркім басынан кешірген, бәрімізге түсінікті махаббат тақырыбында емес, ұрыс техникасы туралы, соғыс өнері мәселесі, әскери мамандық жайында қозғалып отыр ғой. Сол себептен, мұны өзіміздің талқылауымызға тура келеді. Соғыс тәжірибесі бізге – командирлерге жаңа заманғы шайқаста қорғаныста да, шабуылда да жауға, жау психикасына ықпал ететін шешуші құрал – оқ ату екенін үйретті. Оның өзінде тұтқиылдан оқ ату жоғары ми жүйесін лезде істен шығарып, естен тандырмақшы.
Мен өзімді Панфиловтың шәкіртімін деп санаймын және осынау абыройлы атаққа лайықты болуға тырысамын. Ал Пан­филов, өзіңіз білетіндей, қашан да: « Солдатты сақтаңыз! Сөзбен емес, іс-әрекетпен, оқпен сақтаңыз! » дегенді санаға сіңіретін. Иә, жаяу әскерді оқпен, маневрмен сақтап, оның алдын үнемі оқпен аршып, оқпен жол ашып отыру қажет! Бұл ретте артиллерияны ғана айтып отырған жоқпын. Артиллерия сен үшін винтовкадан оқ атпайды, артиллерия сенің орныңа ротаң мен батальоныңды басқарып бермейді ». Бұл да бірде оқу-жаттығу сабақтарын талқылаған кезде Панфилов айтқан сөз еді. Жаяу әскерде жеке маневрін өз оғының күшімен қамтамасыз ететіндей құралдары жеткілікті. Оның қолында, әсіресе, маневрлік соғыста ұтқыр қолдана білсең жау психикасын сөзсіз талқан қылатын алапат қару бар, ол – бір мезгілде винтовкамен дүркірете ату. Қайталап айтайын: дүркін-дүркін атудың ерекше күші – оның тұтқиылдығында. Ал оқ шығарудың ұрымтал тұсын таңдай білуден бөлек, мұндай күтпеген жерден соғудың негізі ең алдымен қатаң тәртіпте жатады. Жаяу әскерді кеңірдек жыртқан айқаймен емес, артиллериямен бірге оның жеке жаяу әскерлік оғымен жылжыту туралы ойларды айрықша әріппен астын сызып көрсеткім келеді.
Волоколамскіде Панфиловтың алдында 1 Тағы да орман ішінде ара мен балта көмегімен жол аршып келеміз. Волоколамскіге таяп қалдық. Гүрсілдеген зеңбірек үні анық естіледі. Міне, орман шетіне де жеттік. Жиектен алыстағы шіркеу мұнаралары көрінді. Одан біршама қиысырақта, бізге жақындау жерден Волоколамск стансасының үйлері қызараңдайды. Бұлар қаладан бірнеше шақырым алшақта. Сол бағытта, станция түбінде күркіреп, ұрыс жүріп жатыр. Кенет жатаған темір күмбездер – бензин сақтаған үйдей ыдыстар көкке атылып, бір мезет әуеде қалқып тұрды да, гүрс етіп құлап, көз алдымызда жоқ болды. Сол орында алапат жалын мен қара түтін бұрқ етті. Іле-шала құлақ тұндырған жойқын жарылыс лебі мұнда да жетті. Станция әзірше біздікі. Алайда әскерлер жау қолына бір тамшы жағармай, бір түйір бидай дәнін қалдырмау үшін осы бастан-ақ жолдар мен қойма, қамбаларды жаруға кіріскен. Мен батальонды қалаға бастап жүрдім. Жолай күзетшілер дауыстап, жөн сұрайды. Бұлар – біздің полктің сарбаздары. Солардан білгенім: полк штабы қаланың солтүстік-шығыс шетінде екен. Жұмыр тас төселген жолда аршындай басып келеміз, бұған жалғасатын асфальт – немістер жанталаса ұмтылған Волоко­ламск тас жолы Москваға дейін бір-ақ апарады.
Шеттегі алғашқы үйлерге жүз қадамдай қалғанда батальонды сәл аялдатып, шылым шегуге мұрсат бердім. Он минуттен кейін взводтар легімен, жауынгерлік бөлімшелер арасында орналасқан барлық қару-жарағымыз, пулемет орнатылған қос дөңгелек көліктеріміз, ат-арбамызбен бірге қалаға қарай жылжыдық. Өзім Торытөбелді атқосшыма беріп, ең алдыда адымдап келемін. Кейбір үйлер, әсіресе, ортадағы жайлар әуе бомбасынан талқаны шығыпты: тәрізі, жау авиациясы қалаға бірнеше мәрте шабуылдаған. Ауыр бомба ағаштан салынған ұн қоймасын да бұзыпты. Бір бұрышы опырылған; ойықтан жұлма-жұлма бөренелердің шеті шығып тұр; төбе ортаға түсіпті, қақпа мен терезе жақтаулары ұшып кеткен. Жарылыс екпінінен шашыраған ұн осындағы аяқтың да, дөңгелектің де ізі тимеген жылға суағарының бойына ылғал желбіршек болып тартылып қалыпты. Көпір үстіндегі әйнек қиыршықтары табан астында шықыр-шықыр етеді. Қираған қоймадағы ұн елге таратыла бастапты. Әлдебір тәртіп орнағандай; кезек түзілген секілденеді, бірақ ұн өлшеніп үлестіріліп жатқан жоқ: оны жұрттың аузын ашып даярлап тұрған қаптары мен жастық тысына шелекпен салып, едел-жедел жіберуге кірісіпті. Ал біз төрт-төрттен сап түзеп, қатарымызды түзу ұстап, аяқты нық басып, төңірекке тұнжырай көз тіккен күйі жүріп келеміз.
Ел жаппай әлдеқайда асыға басатындай, бәрі қарбалас, әбігерге түсіп, әрлі-берлі сапырылысып, жөңкілген жұрттың жүрісі суыт. Міне, алдыдан тағы да бомбадан қираған кішірек ағаш үй шықты, тағы да бір бүйіріне қарай жантая жығылған бөренелердің жаңа ғана опырылған тұстары ағараңдайды, үгітілген әйнек сынығы тағы да табан астында шықыр-шықыр етеді. Қираған үйлер түбіндегі тротуар шетінде әлдебір кексе әйел өліп жатыр. Ұйпалақтанған ақ шашын жел тербейді. Бір тұлым шашы әлі қата қоймаған қызғылт қанмен бірге самайына жабысып қалыпты. Жерде, басының тұсында дөңгеленіп қан ұйыпты. Тәрізі, біреулер өлген әйелдің денесін шеткерірек жылжытып қойған секілді, қазір мәйіт қасында ешкім жоқ. Үлкен тас үйдің көзге үйреншікті әйнек терезелерінің орны қап-қара болып үңірейіп, жарылыс екпінімен іргедегі маңдайша тақтай да жұлынып түсіпті; жалғыз шегеге ілініп тұр, енді оны ешкім түземейді; терезелерді де ешкім бүтіндей қоймас. Көшеде патруль өтіп барады; жол айрығында иығына винтов­ка асып, жеңіне қызыл мата байлаған реттеуші-жауынгер тұр. Ол бойын тіктеп, қолының ұшын шекесіне апарып, бізге сәлем берді. Қалада біршама әскери тәртіп сақталатыны байқалады, әйткенмен, әдеттегі ежелден қалыптасқан азаматтық тәртіптің қиюы қашқан секілді.
Қала тұрғындары жүгіре басып, әрі-бері жөңкіліп, бір-біріне едел-жедел тіл қатысады, кейбірі, неге екенін, заттарын көтеріп барады; әйтеуір, бәрі асығыс, бәрі қауырт. Сол сәт: сұрапыл дауылдар қиратып, әлдебір жартастарға соғылған кемелердің жолаушылары дәл осылай сапырылысатын болар; көңілді қаңқаның әне-міне күл-талқаны шығып, құрдымға кетерміз деген үрей билер деп таңданғаным есімде. Әзірше біздің қолдан шығып, жауға өте қоймаған қаланы әлден-ақ қорқыныш иектеп үлгеріпті. Әлдебір үйдің қақпасы алдынан он жеті жастар шамасындағы жеткіншекті байқадым. Біз мезет көздеріміз түйісіп қалған. Қабақ астынан шаншыла қарайды. Балғын жүзінен байыптылығы аңғарылды, басы сәл алға қарай ұмсыныпты. Осы кейіп, осы көзқарасынан қайтпас қайсарлық пен ашу-ыза оқылатындай. Жауынгерлердің қадамдарын дауыстап санап, жүз метрдей жүріп барып батальон қатарын шолғанымда, сонау қақпа алдындағы әлгі жігітті тағы көрдім. Ол мына аласапыран дүрбелеңнен оқшауланғандай, қалшиып әлі тұр. Кейінірек, Волоколамск партизандарының басқыншыларға қарсы күрес жүргізгенін, қала ішінде сегіз адамның дарға асылғанын білгенімізде, мен, неліктен екенін, сонау жеткіншекті есіме түсірдім. Әлгі күрескерлер арасында ол да жүрді ғой деген ой келді. Қалада қайсарлық танытқан жалғыз бұл емес-тін.
Алайда қазан айының сол сүреңсіз күнінде біздің көзімізге көшедегі қарбалас көріністер қана көбірек шалынғандай. Ал біз маңайға тұнжырай көз тастап жүріп келеміз, жүріп келеміз. Бізге де қарап тұрғандар бар. Тағдыры шешілгендей көрініп, өртенген станция жақтың түтініне көмілген қала көшелерімен қатаң аралықты сақтап, зеңбірек, пулемет, ат-арбаларын тартып, бөлімдерін бастаушы командирлері бар әскер саппен жылжып келеді. Жорықтағы батальон колоннасы, өзіңіз білетіндей, бір Әрине, қадамды салтанатты шерудегідей сәндеп, сартылдата баса қойғамыз жоқ. Шаршаған сарбаздардың жүзі сұсты еді – алдыда мереке-мейрам емес, бұрынғыдан да алапат айқастар күтіп тұрғаны түсінікті; дегенмен, олар қарап тұрған жұрт алдында еңселерін тіктеп, қатарды түзей түсіп, аяқты нық басуға тырысады. Бізге де аса сүйсініп, тамсана қарамайтындары мәлім. Шегініп бара жатқан әскерге, кері жылжыған армияға кім сүйсіне қойсын. Әйелдер аяй қарайды, кейбірінің көз жасына ерік бергені байқалады. Көпшілігі, тәрізі, әскер қаланы жау қолына тастап барады деп ойлайтын сияқты. Мұңданып, үрей ұялаған көздер: « Бәрінің осымен біткені ме? Бүкіл сіңірген еңбегіміз еш болып, барлық арман-үмітіміздің осылайша өшкені ме? » деп сұрайтындай.
Иә, қала үстімен өткен бұл жорығымыз ауыр, азапты болды. Әйткенмен, тұрғындардың көзқарасы мен үргін-сүргін қауырт қимылына жауап ретінде біз басымызды тік көтеріп, кеудемізді шалқақ ұстап, аяқты ызалана, нығызырақ баса түстік. Жүздеген табанның бірдей соғылған әр дүбірі арқылы: – Жоқ, бұл апат емес, соғыс заңдылығы осы, – деп үн қатқандай едік. Мұңайып, мүсіркегендердің бәріне солдаттық әрекетіміз бойынша жауап қайырдық: – Жоқ, біз жаудың соққысына ұшырап, қоршаудан зорға шыққан бейшара топ емеспіз. Біз жұдырықтай жұмылып, өз күшін шайқастарда шыңдаған совет әскеріміз; біз гитлершілерді талқандадық, олардың зәресін ұшырып, өліктерін аттап өттік; көріп тұрсыңдар ма: қаһарман, ұлы Қызыл Армияның бір бөлшегі – айбынды әскер ретінде өздеріңнің алдыларыңнан еңсені биік ұстап өтіп барамыз! Реттеуші тұрған жерден бе екен – әлдебір қиылыста төсеме жол асфальтқа жалғасады; сол нүктеден тақтайдай сайраған асфальт арқылы тікеден-тік Мәскеуге апаратын Волоколамск тас жолы басталады. Бір үйдің тап-таза көкшіл қақпақтары бар терезесі есімде қалып қойыпты – сол кенеттен сарт етіп айқара ашылды. Одан полк комиссары Петр Логвиненко басын жұлқи шығарып, бізге қуана қол бұлғаған.
Ал бұл кезде басқыштан түсіп, шашын ақ шалған майор – полк штабының бастығы Сорокин бізге қарай жүгіріп келе жатты. Ол қолымды құшырлана қысқан; оның талайды көрген жасамыс жанарын кенеттен жас шылады. Оның артынша далаға шығып үлгерген Логвиненко мені қаусыра құшақтап оңаша әкетіп, сүйе бастады. Ал бұлардың осынша ықыластануы мен үшін таңқаларлық жәйт еді. Бізді бұлай қарсы алудың сыры неде? Жол бойы, керісінше, кешіккеніме бола сөгіс алармын деп ойлап едім. Әлгі жерде ғана жолдастарымыздың немістің қоршауында қалып, көптен хабарсыз кеткен батальон тағдыры үшін қаншалықты алаңдап, абыржығанын түсіндім. Іштей бізді өлдіге санап қаншама қайғырып, іштей жаназамызды шығарып, бақұлдасып қоюлары да әбден мүмкін. Полк командирі майор Юрасов тұйық, ұстамды адам еді – сапты көзімен шолып, кіре берісте үнсіз тұр. Мен оған тақалып келіп, рапорт бердім. Сөзімді тыңдап болып, қысқа ғана: – Жақсы. Кейін келіп, жағдайды толығырақ баяндарсыз. Ал қазір батальонды үйді-үйге жайғастырыңыз. Дамылдауға болады. Полк – дивизия командирінің резервінде, – деді. Соңғы сөздерді айтқанында, оның сабырлы үнінен зор мақтаныш аңғарылды. Юрасов шаттығын жасыра алмағандай.
Өткен дүниежүзілік соғыс кезіндегі жас офицер, кейін Қызыл Армияның кәнігі командирі – өзі қызмет ететін армияны лайықты мақтан тұтатын еді. Қаншама қияпатты бастан өткеріп келгеннен кейінгі сәтте естілген « Полк – дивизия командирінің резервінде » деген сөздің маңызын түсінесіз бе? Бұл – алға жырылып шыққан немістермен екі-үш күн мен түнді алапат арпалыспен өткізсе де, тағы да қорғаныс шебін құрған дивизия өзінің майдан даласынан сәл ішкеріде орналасқан мығым резервтік тобымен бірге жаудың алдын бөгеп отыр деген сөз-ді. Осынау әшейін ғана айтылған жәйт ілгері жұлқынған гитлершілердің алдынан тағы да тұйық майдан құрылды, Москва бекінісі бұрынғыша берік дегенді білдіретін. Батальон жүрісті жалғастыра берді. Айбарлы үні құлақ тұндырып, зеңбіректер жылжып келеді. Аяқ астынан Панфиловтың қызыл шырайлы жас адъютанты сап ете қалды. Ол қолының ұшын шекесіне апарып: – Жолдас Момышұлы! Генералға жүріңіз! Анау үйде. Білесіз бе, генерал терезеден қарап: апырай, мынау не тамаша, бұл неткен әскер деп аңтарылып қалды, – деп адъютант күліп жіберді. Рахимовты шақырып алып, жұртты демалуға орналастыруын бұйырдым да, өзім адъютанттың соңынан ілестім.
Ол телефон мен далиып, топографиялық карта жаюлы жатқан үстел сыртынан лып етіп ұшып тұрды. Менің бойымды тіктеп жағдайды мәлімдеуіме Панфилов мұрша бермеді. Дереу жаныма жетіп келіп, біздің қазақ халқының салты бойынша қолымды қатты қысып, қос қолдап амандасты. Ауқаттануға қалай қарайсыз? Сөйтіп, жауабымды күтпестен есікті ашып, әлдекімге: – Кәне түскі ас, басытқы, самауыр... Керек нәрсенің бәрін әкелтіңіз! Одан бері бұрылған. Азырақ моңғол типтес сәл қиғаш біткен кішірек көзі күлімдеп, мейірлене қарайды. Әңгімеңізді айтыңыз. Адам шығыны көп емес пе? Мен шығын жайын жеткіздім. Тынығып, кептірінуі қажет... – Иә, жолдас генерал. Панфилов телефонды алып, дивизия штабы бастығын шақыртты да, Волоколамскіге жау тылын бұзып шыққан толық құрамды батальон келіп жеткендігін дереу армия штабына, Рокоссовскийге мәлімдеуін бұйырды. Бұдан соңғы кезекте Панфилов телефоннан бір хабарды тыңдап тұрып картаға еңкейіп, әлдененің жайын сұрастыра бастады. Мен: – Солтүстіктен ше? Тыныштық дейсіз бе? Ол жақтан соңғы ақпарды қашан алып едіңіз? Ал одан кейін ше? Білесіз бе, мен сол тыныштығыңызға сене қоймаймын.
Тағы да сұрау салып, жағдайды анықтаңыз... Және маған барлық мәліметтерімен ка­питан Дорфманды жіберіңізші, – деген сөзді ұқтым. Тұтқаны орнына қойған Панфилов едәуір уақыт картаға қарап тұрды. Жүзі байсалды, тіпті түнеріңкі еді. Бір-екі мәрте мырсылдап күлді. Жалма-жан портсигарын шығарып, ойланған күйі суырып шығарған папиросының қуыс жағын үстел бетіне қаққыштады; одан жалт етіп маған қараған. Түк қалдырмай, бәрін әңгімелеңіз. Ұрыстың дәл қазіргідей күйіп тұрған қысылтаяң кезінде өз ахуалым мен айтатын мәлімдемеме аса мән бере қоймас дегенмін. Біздің шиыршық-серіппе есіңізде ме? Міне, соны іске жарата алыңыз ба? Мен үшін – Донскихтың взводы мен Брудныйдың взводы өткерген сонау кішігірім ұрыстар бертінгі бастан кешкен қияпаттардың қасында әшейін нәрсе болып қалғандай еді. Қызық, Пан­филов бұл жөнінде неге сұрады екен? Қазір біздің алыста қалған алғашқы қақтығыстарымыздың не қажеттігі бар? Панфилов менің ойымды оқығандай, жымиып күлді. Сіздің батальон – сіздің академияңыз. Кәне, сіз содан не үйрендіңіз? Кенет осы сөздер жан-жүрегімді жылытты. Өз-өзімді қаншалықты сергек ұстаймын дегеніммен, үрей құрсауындағы қала көрінісі еңсемді езіп-ақ жіберіп еді.
Ал Панфилов болса зеңбірек үні үздіксіз гүрсілдеген қаладағы бөлмеде отырып: « Кәне, сіз содан не үйрендіңіз? » деп күлімдейді. Осынау бір ғана қарапайым сұрағы арқылы оның өз-өзіне деген нық сенімі лезде менің де кеудеме көшкен-тін. Панфилов маған қарай бар тұлғасымен еңсеріле бұрылып, жауабымды ынтыға күтеді. Расында да, мен не үйрендім? Жарайды, не болса о болсын, негізгі пайымымды жайып салайын. Мен: – Жолдас генерал, немістер бізге қарсы қолданғысы келетін жай оғындай соғыстың психикалық соғыс екенін түсіндім. Және, жолдас генерал, оларды дәл сондай қарумен ұру қажеттігін үйрендім, – дедім. Психикалық шабуылдың болатыны секілді, бүкіл соғыстың өзі психикалық соғыс екен... – Психикалық, ә?.. Өзіне тән әдетпен үн-түнсіз толғанып тұр. Тағы не айтар екен деп сөзін тықырши күткен сәтімде есік ашылды да, әлдекім: – Кіруге рұқсат па екен? Үлкен қара папка ұстаған дивизия штабының шұғыл істер бөлімінің бастығы капитан Дорфман кіріп келді. Мен әдеп сақтап, орнымнан тұрдым. Одан әзілдеді: – Кітапты ең қызық жеріне келгенде жаба салмақсыз ба?
Мұныңыз жарамайды... Сол сәтте ол осы сөздердің, шынында да, кітапқа енетінін білді ме екен? Панфилов, еріксізден аңдағанымдай, немістің негізгі ұрыс бағытынан қиыстау жатқан әлдебір учаскенің осы күнге дейінгі біршама тыныштығы туралы сөзге сеніңкіремей, түбегейлі түрде тәптіштеп, мұқият тексеруді талап етті. Одан соң: – Сіз түсіндіңіз бе? Біздің генерал, әдетте, әңгімені осындай сұрақпен аяқтайтын. Панфиловтың осынау сөзді қалай айтатынын бірнеше мәрте естіппін: ол жаттанды уәжді қайталауға құмартпаушы еді; ешбір қорқытып-үркітуге де әуестенбей, әрдайым әңгімелесіп тұрған адамның көзіне тіке қарап, мәселе мәнісін ұққан-ұқпағанын сұрайтын. Капитан ендігі шығуға ыңғайлана бергенде, Панфилов оған қайтадан үн қатты. Сол сәтте оған өзім мән бере қоймаған сұрақ қойылды: оның сырын біршама кейінірек ұққандай едім. Панфилов: – Қиыршығыстықтардың өкілі бері қарай шығып па екен? Көп ұзамай осында болады. Келген бойда дереу маған жіберерсіз. Ол бас изеп, капитанды босатты да, менің қасыма таяп келіп: – Тамақтаныңыз, тамақтаныңыз, жолдас Момышұлы, – деді. Мен орнымнан көтеріліп, ізет білдірдім. Үстелге қойылған ескі үлгідегі бүйірлі самауырын да ызылдай әндетіп тұр.
Панфилов маған да, өзіне де ыстық қою шайдан құйып, стақаннан көтерілген буға мұрнын тосып, сәл тамсана, таңдай қағып, күлімсіреп қояды. Сіз екеуміздің карта бетіне қарындашпен белгілеген істің сәті түсті ме? Взводтар жол бойында қалай қимылдады? Мен баяндауға кірістім. Панфилов шайды аз-аздан ұрттап ішіп, сөзге ден қоя тыңдап отыр. Ара-арасында, басты мәселеге соға қоймай, кейбір ескертулерін жасайды. Мысалы, Донскихке қатысты: – Оның үй-іш, туған-туысына хат жаздыңыз ба? Жарамайды, жолдас Момышұлы, солдаттық емес. Адамгершілікке де жатпайды. Жазып жіберіңіз. Комсомол комитетіне де жазыңыз. Панфилов лейтенант Брудныйды бұрынғы қызметіне қайтадан алуды бұйырды. Сарбаз жеке винтовкасына бой үйреткеніндей, өз командиріне де бауыр басады. Иә, айта беріңіз, айта беріңіз... Мен қазанның жиырма үші күнгі жағдайды, батальонның қалай қоршауда қалғаны туралы баяндай бастадым. Панфилов стақанды шетке сырғытып, маған қарай сәл еңкейе түсіп, жүзіме төне қарап, аузымнан шыққан әр сөзімнен терең мағына аңдағандай, ықыласпен тыңдады. Менің мәлімдемем Панфилов үшін бүгінге дейін созылып, жалғасы келесі кезекке ұласқан шайқастың кейбір қалтарыс қырларын айқындай түскен-тін.
Оған жойқын шайқасты басқару кезінде екі тәуліктей бұрынғы әлдебір аралықта кенет жау қысымының неліктен бәсеңсіп, тыныс кеңи қалу себебі, бәлкім, енді ғана мейлінше ұғынықты болған шығар. Онда, дәл сол сағатта, Волоколамскіден, өз адамдарымыздан шалғайда жол торабында бөлініп қалған біздің батальонымыз бен зеңбіректеріміз іске кіріскен еді. Жау колоннасы қақ бөлінді; негізгі жолға тосқауыл қойдық; соққы әлсіреді – немістер бірталай уақыт шабуылды үдетуге қосымша күш жеткізе алмай діңкеледі. Бұл тыныс – ұрыстағы кездейсоқ туындап қалған сәттіліктей көрінер. Алайда Панфилов бүгінгі кездейсоқтықты ертеңіне әбден ойластырылған, пысықталған тактикалық тәсіл ретінде қолдана білетін. Бұған арада бірнеше күн өткенде Панфилов өзіме жаңаша жағдайда жауынгерлік міндет жүктеген кезде көзім жетті. Иә, оның әскері оның академиясы болатын. Ормандар аралығындағы жеңісімізге іштей масаттанғаным рас: сол қысқа шайқаста алғаш рет өзімнің сауаттылығымды ғана емес, ұрыс өнерін игергенімді сезінгенмін. Біз, жолдас Момышұлы, баяғы патша армиясы кезінде солай ататынбыз. Ол аз-кем ойланып, сөзін жалғастырды: – Тек ренжіп қалмаңыз, жолдас Момышұлы. Сіздің мұнымен әуестенгеніңіз өте жақсы. Келешекте де солай жасаңыз. Осыны елге де үйретіңіз.
Маған мейірлене қарап, жауабымды күтіп, сәл үнсіз қалды. Панфилов орнынан тұрып, олай-бұлай жүрді. Одан: – Психикалық соғыс... – деп қалды ойындағы сөзді сыртқа шығарғандай. Біздің соғыстың ауқымы кең жатыр. Ал егер, әрине, танкі үрейі, автомат үрейі, қоршау үрейі дегендей өзге де « үрейлер » туралы айтқан болсаңыз ( Пан­филов дәл осындай біртүрлі тосындау сөз құрамын қолданды, мұндайды алғаш рет естіппін ), онда, дау жоқ, сіздікі жөн. Карта жатқан үстелге жақындап, менің де тақалуымды сұрады: – Берірек келіңіз, жолдас Момышұлы! Бұдан соң жағдаймен қысқаша таныстырған. Жау Волоколамскіні солтүстіктен де, оңтүстіктен де қысып, Волоколамскіден шығысқа қарай екі тас жол аралығындағы кеңістікке сыналап өтіпті, солайша дивизияның тылдарына қауіп төндіріп тұр екен; әйткенмен, әзірге ешбір тұстан Волоколамск тас жолына табан іліктіре алмапты. Штаб орнын азырақ жылжытса да болар еді, бірақ өйтсем, полк штабтарының да сәл қозғалуына тура келмекші. Одан соң батальон командирі де ығысып, өзіне ыңғайлы резиденция іздей бастамай ма.
Бәрі де заңды, бәрі де ережеге сай секілді, ал... Окоптарда: « Штабтар кетіп жатыр » деген сыбыс тарайды. Енді бір қарасаң, солдаттың берекесі қашып, табансыздық басталады. Панфиловтың ақыл-парасат тұнған сүйкімді жүзіне тағы да күлкі үйірілді. Солай бола тұра, егер он бесінен бастап санасақ, біз оны екі жетідей сандалтып-ақ келеміз. Міне, жолдас Момышұлы, қарап тұрсақ, жеңіп тұрып та жеңілуге болады екен ғой. Волоколамск түбіндегі шайқас күндерінде жаудың шамамен қанша шығынға ұшырағанын айта келіп ( өлгені мен жаралыларын қосқанда он бес мыңдай адам ), Панфилов осынау мөлшер бәлендей көп болмаса да, түпкі есепте, Волоколамск тас жолына өршелене ұмтылған неміс тобы үшін елеулі өлім-жітім екеніне тоқталды. Ол зеңбіректердің күркірей жеткен үніне құлақ түріп, солай қарай басын бұрды. Одан қайтадан менің бетіме қарап, кенеттен қабақ қағып қалған. Қайда, жолдас Момышұлы? Ол Гитлерде жоқ, оны біздің армия – ішінде сіз бен біз де бармыз, – күл-талқан қылғанбыз. Біз, жолдас Момышұлы, уақыт ұттық, әлі де болса ұта түсеміз.
Біраз үнсіз қалып: – Жеңдім деп жүріп те жеңілгеніңді білмей қалуға болады екен, – деп қайталады. Әңгімеміз тәмәмдала бастады. Панфилов соңғы сұрақтарын қоюға кіріседі: – Ал солдат ше? Сіздіңше, солдат шайқастардан не үйренді? Өзіңіз айтқан психикалық соғыстың мәнін түсіне алды ма? Немістің сырын ұқты ма? Кенет Ползунов есіме түскен. Панфилов ол кім еді дегендей, қабағын керді. Адъютант кірген. Жаңа келген атқыштар дивизиясынан. Панфилов дереу сағатына қарады. Бұдан соң жылдам шашын түзеп, тікірейте, келте қырыққан қара мұртын бір сипап, сәл еңкіштеу еңсесін көтере қойды. Тәрізі, әлгі кісімен өте маңызды кездесу болатын секілді. Әйткенмен, маған бір қарап қойып, адъютантына тіл қатты: – Азырақ күте тұруын өтініңізші. Менімен арадағы әңгімені аяқсыз қалдырғысы келмегенін түсіндім; біздің генерал уақытын сарп етіп, батальон командиріне көңіл аударуды білетін жан еді. Мен Ползуновтың өзім « қашқындар » деп атағандармен бірге орман арасынан шыққан кезіндегі сиқы мен соңғы шайқаста танкіге қарсы қолданатын гранатасын ыңғайлай ұстап, төңіректі қырағы, ойлы көзбен шолғандағы кескіні туралы айтып бердім.
Әрбір сарбаз, жолдас Момышұлы, адал қызметі үшін жылы лебіз естігісі келеді. Ол қоштаспастан бұрын маған қарай ұмсынып, алақанымды тағы да соншалықты бір мейіріммен, аялап, қазақша қос қолдап қысып, едәуір ұстап тұрды. Тізім мен мінездемелерді менің алдыма дәл бүгін тапсыруыңызды өтінемін... Ал барыңыз... Тәрізі, сіздің батальоныңызға ертеңге дейін тынығуға мұрсат бере алармын-ау деймін. Жолыңыз болсын!.. Ол менен оза өтіп барып, есікті ашты. Көбіне бейбіт өмірде киюге арналған қызыл құрсамалы фуражкалы подполковник келіп кірді. Есікке қарай өтпекші болғанымда Панфилов жеңімнен түрткен. Кірген адамды көзімен нұсқап, құлағыма сыбыр етті: – Бұл, жолдас Момышұлы, қосымша күш. Қиыршығыстықтар. Он екі күн бойы жүйткіп жетіпті. Үлгерді. Міне, жолдас Момышұлы, Волоколамскі түбіндегі қорғаныс ұрыстарының мәнін осыдан-ақ аңғаруға болар. Бір мезет жаны тебіреніп, көңілін шаттық кернеп, көзіне жас келді. Есікті жаба беріп генералды тағы да көрдім. Панфилов бауы ағытылған қалта сағатын үстел үстіне қойыпты. Сәл еңкіш тартқан бәкене бойлы ол күнге күйген әжімді мойнын иіп, подполковникке ізетпен орындықты нұсқады.
Ал екінші қолымен, анығында, бас бармағымен бұрынғы әдетінше сағатының дөң әйнегін сипалайды. Сыртта жаңбыр нөсерлетіп тұр. Бұлт төнген аспан түнеріңкі. Станция жақтан зеңбіректер гүрсілі естіледі. Көңірсіген жеңіл ыс иісі сезілді. Айнала төңірек қалың мұнар бүркеніпті. Үшінші хикаят Синченко, атты әкел! Блиндажда үстел міндетін атқарып тұрған фанер жәшікке хикаяттың алғашқы нұсқасы жазылған дәптерімді қойдым. Соңғы тарауда жау тылын бұзып шыққан батальонның жорығы жайында, одан соң Волоколамскінің шет жағындағы үйде генерал Иван Васильевич Панфиловтың батальон командирі аға лейтенант Момышұлымен өткізген әңгімесі туралы айтылатын. Ашылған дәптерді кедір-бұдыр шырша бөренелерінен құрастырған жертөледегі жарығы әлсіз кәресін шамға таяп, Момышұлы жазбаларыма шұқшиды. Біз танысқан күннен бергі арада бірнеше ай өтіп үлгерген-ді. Осы айлар ішінде Момышұлы жүдепті; екі ұрты бірталай суалған; баданадай үлкен көздерінің ағы аздап сарғыш тартқаны байқалады – сұрапыл соғыс іздері көрініп-ақ тұр. Шам жарығымен айқындала түскен сұлбасы, алғаш кездескенде әсер еткеніндей, бала кезімдегі кітаптардан жадыда қалған үндіс кейпін еске түсірді. Дәптерге үңілген күйі бойын тіп-тік ұстайды. Ара-арасында оқыған бетін арықша, салалы саусақтарын жылдам қимылдатып аударып тастап отыр.
Кейде қолы көмірдей қара, тікірейген қайратты шашын тарақтайды; онысы босатқан бойда дір етіп қайта көтеріледі. Міне, ол жәшік үстінде жатқан күміс портсигарға қол созды, папирос алып, оны шам жалынына айналдырып кептірді. Темекісін тұтатып, ешбір ескерту жасамастан, оқуды үн-түнсіз жалғастыра берді. Ақыр аяғында дәптерді жапты-ау. Мен не айтар екен деп тықыршып отырмын, бірақ Момышұлы жақ ашпайды. Москва түбінде шайқасқан батальон тарихын жазу үшін ояу отырған тек екеуміз ғана едік. Момышұлы темекі тартып отыр. Арасында шылымының жылтыраған шоғына қарап қояды. Ол маған сұстана қарады. Көз қиығыммен қабырғаға сүйеулі тұрған қылышына көз тастап, демімді ішіме тартып, жаңа дәптер мен қарындаш алдым. Бауыржан Момышұлы егер мен өз әңгімесі бойынша жазылатын кітапта жалған сөйлер болсам бірінен кейін бірін шауып тастаймын деп серт еткен қолдарым әзірге аман еді. Ашылған су жаңа дәптер, таңба түспеген ақ парақ сөзімізді күтіп жатыр. Момышұлы әңгімесіне кірісті. Шығаберістегі қалқа астында сәл аялдадым. Өрекпіп жел ұйытқиды; ойдым-ойдым шұңқырдың бәрі іркінді шалшыққа толыпты; жылға-жылғадан лайсаң ағын зауылдап, жаңбыр тамшылары қарауытқан суды бұрқ-сарқ төпелетіп, көпіршіте шымырлатады. Жауын-шашынның ұзаққа созылатын түрі бар.
Біз соғысқан аймақтарда мұндай жаңбырларды « ылғал жауын » деп атайды. Қызық анықтама: « ылғал жауын ». Бір жақсысы, менің батальонымның сарбаздары бүгін үйде түнеп, моншаға түсіп, жуынып-шайынып, тынығады. Құлақшынымды нығыздаңқырай киіп, басқыштан түстім. Жаңбыр беттен, бас киімнен сабалап, генералдың қасында отырған сәтте кеуіп үлгерген сырма бешпетімді малмандай қылды. Қарсы алдымда атшым Синченко тұр. Сіз оны танисыз. Осынау елпілдеген, ойы зерек, қараторының қой көздісі Синченко Қазақ еліндегі орыс деревняларының бірінде дүниеге келген, жастайынан жергілікті балалардай ат құлағында ойнап өсіпті және қазақшаға судай еді. Басымызға түскен ауыртпалықтардан кейін осынау атпалдай азамат та едәуір арыған-ды; жүзіндегі алаулаған нұрдың да жұқанасы ғана қалғандай. Әйткенмен, шегірлеу көздері су сіңген құлақшын астынан күлім қағып, маған қулана қарайды. Резеңкелі күңгірт-жасыл кенепті иығыма жамылған мезетте-ақ нөсер жауын қап-қара айқыш-ұйқыш із салып үлгерген. Өзім тауып барамын. Ал сен тез жүгір! Барып айт, барлық рота командирлері мен политруктерді маған бата­льон штабына шақырсын. Штабта күтіп отыр, жолдас комбат. Синченко кенет жымың ете түсті. Бірдеңе біліп тұрсың ба? Батальон – резервте. Бір тәулік демаламыз.
Және... – Тағы не? Неге іркіліп қалдың? Мен әңгіме тақырыбын өзге арнаға бұрдым. Азық-түлік те жеткізілді. Бес жәшік арағы да бар. Генерал бүгін о жағынан сыбағамызды екі еселеп үлестіруді бұйырыпты дейді. Мұны шығарған қайсы тағы? Қалақай жұлып алдырамын да... Синченко менің « ашуымның » қалжың екенін біліп тұр. Маған қулана қарап қояды. Оның әбден су өтіп, қақиып қалған плащ-палаткасы маған ефрейторша сәлем беруіне бөгет болған жоқ. Қос дөңгелекті пулемет арбасының ат айдаушысы – тәмпіш танау, мықыр Гаркушканы тани кеттім. Гаркуша бүкіл батальонға түрлі қитұрқы әрекетімен әйгілі-тін, әйткенмен, қолға түсе қоймайтын әккі де еді. Жауынгерлер оны жолдастық адалдықтан ешқашан айнымайтыны үшін жақсы көреді, өзі жауған оқтан да, бастықтардан да жасқанған емес, сондықтан өзінің солдаттық тұрмысын жеңілдету үшін жасайтын әр алуан амал-айласы оңай кешіріле салатын. Плащ-палаткасының жалбағайын қайырып тастапты. Өзінің жаңбыр тамшылары сорғалаған қуақы жүзі анық көрінеді. Мен оның қияс сұрағын естімегенсіп, үйге кірдім. Таң-тамаша көрініске тап болған екем. Бөлмедегілердің бәрі қалың ұйқыға кетіпті.
Рахимовтың шақыруымен штабқа жиналып мені күткен рота командирлері мен политруктер бірнеше күнгі шайқастардан, өткен түнгі жорықтан қалжырағандықтан, сәл жантайған бойда ұйықтап кеткен секілді. Бірінші болып рота командирі Панюков жайғасқандай, әйтеуір, оған ең ыңғайлы орын бұйырғаны көрініп тұр: ол ірге түбінде – бөлмедегі жалғыз ағаш кереуетте шалжиып жатыр. Рота командирлері арасындағы ең жасы және ең ширағы ретінде өзінің қырынып, гимнастеркасын ауыстырып үлгергені де байқалады. Алайда бәрі де қырынған сияқтанды. Желдеткіші ашық тұрса да, қапырық ауадан күлімсі шұлғау иісі ғана емес, әтір иісі қоса сезілді. Тәрізі, таяу маңнан әскери дүкен кездесіп, командирлер сонда соғып қайтқандай. Кереует шетіне Панюковпен қатар сол ротаның политругі Дордия жайғасыпты. Гимнастеркасыз, кеудесінде тоқыма көк мәйкесі ғана бар. Бәлкім, біреуден әскери киіміне таза ақ жаға тігіп беруді өтінген шығар – менің Синченкомнан сұрамады ма екен? Сөйтіп, күтіп жатып ұйықтап кеткендей. Өзгелері еденге шинелдерін жайған бойы, бастарына проти­вогаз сөмкелерін жастанып, қисая кетісіпті. Әдетте, денсаулығының мықтылығынан, шықшыттылау кескіні нарттай қызарып тұратын рота командирі Филимоновтың өңі ұйықтағанда сұрлана қалған. Рахимовтың да сопақша, қараторы реңі боп-боз көрінді.
Ал Бозжановтың жүзі алаулап жатыр – таратылған пулемет ротасының политругі бүк түсіп, жас сәбише пыс-пыс етеді. Асығуды білмейтін, қашанда орнықты, үгіт-насихат нұсқаушысы Толсту­нов ұйықтарда аяқ киімін шешіп, дымқыл шұлғауларын солдаттық дағдымен етігінің қонышына іліп қойыпты. Ең бір қолайсыз жер – босағада көлденеңдеп жатқан екінші ротаның командирі Заевты көрдім. Басын жұдырығымен таянған ол сырмалы бешпеті мен бауы ағытылған құлақшынын да шешпепті. Бәрінің арасынан қырынуға ерінген жалғыз осы болу керек – қоңыр-жирен сақал-мұртының тікірейген қылтаны анадайдан-ақ көзге түседі. Байланысшы-жауынгер Ткачук қабырғаға сүйенген күйі бүкшиіп отыр. Аяқ тұсында телефон аппараты тұр. Қолынан сусып түскен телефон тұтқасы еденде жатыр. Ешқайсын оятып алмауға тырысып, қалтамнан папирос алып тұтаттым. Табанда жайратып саламын! Көзін ашқан соң мені көріп, аң-таң болып жыпылық қаққан. Тағы да қаша жөнеле жаздады... Мен күліп жібердім. Осы кезде ғана Заевтың ұйқысы ашылды. Орнынан атып тұрып, бойын тіктеп қолының ұшын шекесіне апарды да, күтпеген жерден саңқ етті: – Смирно! Офицер мырзалар! Мен: – Ай, Заев-ай, айттың-ау... Не деп кеттің өзі... – деп қалдым.
Заевтың ойына « офицер мырзалар » деп дауыстау қайдан сап еткенін кім білсін, мұның себебін өзі де түсіндіре алмайтын бо­лар. Қазір ол менің алдымда кеуіп бітпеген күпәйкемен тұр, онысының астынан гимнастеркасының етегі қылтияды; етігі балшық-балшық, малақайы да су. Бас киімінің құлақтары жоғары қарай едірейіп, бауларымен бірге екі жаққа елп-елп етеді. Шықшыт сүйегі шығыңқы, бетіндегі әжімі айғыз-айғыз, үйрек тұмсық мұны ешкім де аса ажарлы адам дей алмас еді. Кейде осы Заевты отызға келсе де әлі толықтай қалыптасып болмаған-ау, әлгі, бейнелеп айтылатынындай, кейбір « бұрандалары » дұрыс тартылмаған-ау деп ойлаушы едім. Дегенмен сонша сүйкімсіз де емес-ті: солбырайған ебедейсіз мұның жүріс-тұрысы, шешім қабылдауы, түрлі әпенділігінің өзінде әлдебір ұшқырлық бар еді. Өзін әрдайым байсалды ұстайтын сырықтай серейген күлдіргі киноактер есіңізде ме; әлденені ылғи теріс істейді – домаланған кеспелтек Паташонмен жұптасып ойнаушы еді ғой? Заевты әлдебір ерсі әрекетінен кейін үнемі: « Пат! Паттың тура өзі! » деп ойлайтынмын. Оның сатал-сатал етігі мен қисайған олпы-солпы бас киімін көрсетіп: – Өзіңді тәртіпке келтір! Ол құлақшынын жұлып алып оған бір қарады да, белдігіне – пистолетінің қабының сыртына қыстыра салды.
Одан қалтасынан ұзын бәкі шығарып ( Заев мұнысын, неге екенін, « боцмандық » деп атайтын ) жүзін ашып, еденде жатқан шөрке ағаштан ұзынша жоңқа жонып алып, сонымен етігінің балшығын тазалауға кірісті. Тек Толстунов қана асыға қойған жоқ. Шұлғауын әдемілеп орап, жағдайды ақырын бақылап отыр. Рахимов, командирлерді не мақсатпен жинадың? Рахимов екі қолын төмен түсіріп қақшиып тұр, алайда аль­пинист, тау спорты нұсқаушысының осы кейпінің өзінен ерекше еркіндік аңғарылады. Ол батальонның дивизия командирінің резервіне берілгені жөнінде бұйрық алынғанын мәлімдеді. Бұдан соң оқ-дәрі мен азық-түлік келгенін хабарлаған. Қазір батальон тынығып жатыр. Дордия! Мында әбден ыңғайлана жайғасыпсың. Тіпті гимнастеркаңа дейін шешіп тастапсың... Сенің ротаңның сарбаздары қаруларын тазалады ма... Дордияның жүзі нарттай болып кетті. Оның сырт келбетінде сирек ұшырасатын ерекшелік бар: реңі ақсары, тіпті аппақ деуге болады, тек мойылдай қара көздері грузин әкесіне тартыпты. Енді оның маңдайына дейін қызарған. Әлжуаздау иығындағы көкшіл мақта мәйкесінің ойығынан көрінген алқымы да қызара бастағандай. Дордия, әдетте, ескерту естісе тайсақтап қалатын. Батальонда оны сылбырлардың қатарына жатқызушы еді. Сол сәтте оның көз тайдырып, төмен қарамасқа лажы да қалмағандай-ды.
Бірақ ол өз-өзін жеңді: қара көздерімен маған қадала қарады. Дегенмен шындықты айтқаның жөн болды. Рота командирі не дер екен? Мен Панюковқа бұрылдым. Сымдай тартылған оның жинақылығына сын айта алмайсың. Қара шашты басын сәл кекжите түсіп баяндады: – Тазалауға бұйрық берілген, жолдас комбат. Мен оны тыйып тастауым мүмкін еді, әйткенмен, араға бір дауыс килікті. Шені жағынан менен бір саты жоғары. Аға лейтенант ретінде менің жағамда үш « кубик » болса, ол – « шпал » тағады. Полк штабының жанындағы үгіт-насихат нұсқаушысы лауазымында тіркелген: оның « шпалы » аға политрук дәрежесін білдіреді. Етігін киіп болған ол өзінің еденге төселген шинелінің үстінде отыра берді. Сарбаздар пәтерлерге жайғасқан, қой еті қазандарға салынған, темекі таратылыпты. Қару тазаланады ғой. Взвод командирлері ол істі назардан тыс қалдырмайды. Ал біз мұнда сен түскі асқа шақырған соң жиналдық. Әрқайсымызға: « Комбат түскі асқа шақырады » деген. Ендеше, сый-құрметіңді көрсет! Мен жиналғандарға тағы бір шола қарадым. Бәрі де жауынгерлік сыннан өткен, әбден ысылып, бораған оқ өтінде шыңдалған. Әйтеуір, дәл әлгі сәтте маған солай көрінді.
Бозжановтың дөңгелек балғын жүзінде күлкі үйіріледі. Өзі көрші бөлмеге кіретін есікке көз қиығымен қарап қояды. Ол жақтан Синченконың алау-далау жүзі жалт етіп қалатынын байқадым. Бұлар – Бозжанов пен Синченко достар еді. Бозжанов біздің мініс аттарымызға, әсіресе, менің Торытөбеліме ылғи нан қиқымын беріп, кейде қант жегізіп жүретінін білетінмін. Синченко ара-арасында ығытын тауып оған атпен серуендеп, желдіртіп қайтуға мүмкіндік туғызып тұрады. Бозжанов осы кішігірім « құпияларын » жасыра алмайтын. Бәрін жылтылдаған қысық көздері білдіріп қояды. Қазір де Синченко екеуінің бір-біріне жалтақтай қарау сырын аңғару қиын емес-ті: есік сыртында, тәрізі, дәмді ас пісіріп жеуді сүйетін атшы мен политрук екеуі бірігіп әзірлеген әлдебір мәзір бар екені анық. Менімен көзі түйісіп қалған Синченко есікті дереу жаба қойды. Бозжанов бір мезет қысылып, жүзін төмен салды, бірақ езуі жиыла қойған жоқ. Мейлі, Бозжанбаласы, ісіңе береке берсін. Сыртта сатырлап жаңбыр құйып тұр, арагідік гүрсілдеген зеңбірек үні естіледі, ал біз айрықша сәтті – батальонның бір күндік демалысын атап өтудеміз. Бөлме ішін керемет көңіл-күйі кернеп тұрғандай еді.
Командирлер өздерімен бірге ақыр аяғында пеш түбінде етігін шешіп, жылы орында папиросы мен қолдан ораған жуан махоркасын тартқан солдат қуанышын ала келгені аңғарылады. Мен: – Бозжанов, түскі асқа ет бола ма? Ол тамсанып, ернін сылп еткізгенде, жағалай тұрғандар ду күлді. Комбат сіздерге қарап тұр емес пе, жолдастар. Сөйтті де бірінші болып есікке беттеді. Отырыңыздар. Шылым шегуге рұқсат. Ешкімнен сұранбастан ауыз үйге шығып кеткен ол иығына салып әкелген орындықты еденге қойды немесе анығырағы – түсіре салған. Үйді иелері, тегінде, таяуда ғана тастап кеткен секілді. Бөлмеде сол беймәлім адамдар тіршілігінің жылы лебі әлі сақталғанды. Терезе алдында ұмыт қалған қуыршақ жетімсіреп жатқандай. Мен сөзімді бастай берген кезде далалық телефон шырылдап қоя берді. Полк комиссары телефонға аға политрук Толстуновты шақырыпты. Сөйтті де тұтқаны алды. Он минут мұрсат беруіңізді сұраймын. Ашулы дыбыс мембрананы дүңкілдетіп жіберді, – әсілі, Тол­стунов тиісті « сыбағасын » алып жатыр. Құп болады! Құп болады, жолдас комиссар, дереу орындалады! Мембранадағы тарсыл біртіндеп саябырсып, тыншыды. Кенет Толстунов тұтқаға еркін сөйлей бастады: – Енді рұқсат етсеңші, Петр Васильевич.
Өмірімізде бір рет адамға ұқсап бас қосып едік. Комбат генералға барып келді. Не дейсің? Иә, бір-бір реттен тастап та жіберетін шығармыз. Алаңдама. Бәрі аяқтарының ұшымен жүретін болады, ол аса еркінсіте қоймас. Мұрсат бер, Петр Васильевич... Он бес минут? Құп болады, он бес минуттен кейін шығамын. Көп рахмет, жолдас комиссар. Толстунов тұтқаны телефоншыға берді де, жеңін сырып, сағатына қарады. Қорғаныс ұрыстары кезінде ымырт жабылғанша қанша уақыт қалды деп күндізгі мезгілді мөлшерлеу әдетімізге айналып кетіпті. Жау соққыны түрлі сағаттарда, бірақ тек әрдайым күн жарықта жасайтын-ды. Өзімізден саны жағынан алапат күшті, оның үстіне танкі артықшылығы басым жауға қарсы жүргізген бұл шайқастағы әрбір қас қарайған шақ олардан тағы бір күнді тартып алдық деген сөз еді. Бөлме іші тыныштала қалды. Үнсіз қалған сәтте алыстан гүмпілдеген зеңбірек үнінің жиілей түскенін аңдадық. Тәрізі, танкі шабуылы басталған сияқты. Генералмен арада өткен әңгімені қысқаша жеткізіп, оның ұрыстардың егжей-тегжейін қалай тәптіштеп сұрағанын айтып, Панфиловтың әмірін мәлімдедім: – Ұрыста айрықша көзге түскендерді марапатқа ұсыну үшін оған дәл бүгін тізім жіберуіміз қажет. Ойланыңыздар, жолдастар, сарапқа салыңыздар.
Бұл мәселеге бір сағаттан соң ораламыз, сіздерден лайықтылардың тізімін беруді сұраймын. Ал енді... Өздеріңді аштан қатыра бермейін. Толстуновты да дәм татырмай ешқайда жібермеймін, үйімізді жерге қарата алмаймын. Бозжанов, басқар. Шақыр меймандарыңды. Әрине, біздің атаулы үстелімізге ақ дастархан жайыла қойған жоқ. Иесіз қалған үйге бізбен бірге блиндаждық тұрмыс қоса енген еді. Үстелге газет төселді. Қақтап кептірілген шұжық кесек-кесегімен ірі туралған күйінде қағаз бетінде үйіліп жатыр. Қақпақтары ашылған ет консервілерінің қалбырлары тұр. Тұздалған қияр үстелге котелекпен қойылды. Бозжанов айтқан палау қарт аспазымыз Вахитовтың құзыры бойынша асханада пісіп жатты. Ыдыс-аяғымыз да нешеқилы: түрлі-түрлі күрешкелер мен арзанқол қырлы стақандар. Шөлмектерді менің рұқсатымсыз қоюға батпаған секілді. Ол мүдірмей үн қатты: – Үстел астында. Жұрт ду күлді. Жарты стақаннан құюға рұқсат беріп ем, Заев: – Аз ғой! Ол қаңылтыр күрешкені өзіне қарай жылжыта беріп, Бозжановқа көз қысып қалды. Ал бұл абыр-сабыр сөз, әзіл-қалжың арасында әркімнің үлесін құя бастады. Одан: – Жолдастар, тосты қайсың айтасыңдар? Сол бойда стақанын созып, Панюков ниет танытты. Батальонда тост айтудың шебері саналатын еді.
Ол ойланбастан: – Дүние достардың адалдығына сүйенеді! Достық үшін ішейік, жолдастар! Жауынгерлік достық үшін! Тост ықыласпен қабылданған. Алайда осы маған шөлмек үстінде қаншама қайталанып, таптауырын болған нәрседей болып көрінді. Мұндайда көңілің жүрек тербейтін өзгеше бір лебізді тілейді екен. Әйткенмен, жарайды, осыған да қанағат. Сөйткенше Заевтың даусы саңқ етті: – Жолдас комбат, толықтыруға рұқсат етіңізші! Мен бас шұлғыдым. Кеуіп үлгермеген құлақшыны Заевтың белдігіне әлі қыстырулы жүр. Шашы тықырланған шошақтау басы жалаң. Заев шүңірек қабағы астынан үстел маңын шола бір қарады. Күлімдеп сала бергенде біздің жаны таза Патымыз кенеттен сүйкімді болып кетті. Ол күрешкесін көтерді. Бұл бәрімізге сонау бала күнімізден, революцияның алғашқы жылдарынан-ақ таныс әннің сөзі еді. Тост көңілден шығып, көтеріп қойдық. Одан: « Кешір, комбат. Мен барайын. Әйтпесе, комиссар оңдырмайды » – деп бөлмеден шығып кетті. Жұрттың бәріне тағы да жарты стақаннан құйылған. Синченкоға да бір күрешке табыла кетіпті. Тілек айтуға ниеттеніп, түрегеле бергенім сол-ақ еді, тұтқиылдан кезекші телефоншы иығымнан түртеді: – Жолдас комбат, сізді телефонға шақырады. Дивизия штабынан. Тұтқаны алдым.
Үстел басындағылар тына қалды. Дивизия командирінің бұйрығын жеткізейін: батальонды дабыл бойынша көтеріп, дереу дивизия штабы орналасқан аймаққа қарай өтіңіз. Одан соң әрі қарай жылжисыздар. Түсінікті. Қысылтаяң бірдеңе болып қалған сияқты. Капитан Дорфман сабырмен сөйлегенімен, « шұғыл түрде » деген сөзді екі қайталап айтты, мұнысы тегін емес-ті. Міне, осылайша біздің түскі асымыз бен күндік демалысымыз да аяқталды. Менің штабыма мейлінше таныс бұл дауыс әрдайым дабыл сәтін білдіретін еді. Бәрі орындарынан тұрды. Мен сөзімді жалғастырдым: – Дивизия командирі батальонды дабыл бойынша көтеруді бұйырды. Өзімді дивизия штабына шақыртты. Мен жоқта колоннаны лейтенант Рахимов бастап жүреді. Роталарыңа тараңдар! Жұртты көтеріп, сапқа тұрғызыңдар. Есік ашылды. Аспаз Вахитов буы бұқыраған бір кәстрөл палауды ырғалта алып кірді. Маңайдағылар мұны байқамағансып тұр. Заев: – Кәне, тағы бір тартып жіберейік! Сөйтті де, ешкімге қарамай-ақ өз күрешкесіндегі арақты аузына төңкере салған. Одан қиярды күтірлете шайнаған бойы есікке беттеді. Құлақшынын да милыққа басып, жүре киді. Оның байланбаған құлақтары тағы да жоғары қарай едірейіп тұр, бос баулары бұрынғыша екі жаққа қарай салбырап барады.
Мен: – Заев, құлақшыныңның бауларын байласайшы! Дивизия штабында 1 Дивизия штабы орналасқан тас үйдің қасында жаңбырға малшынып бірнеше ерттеулі ат тұр. Мен Торытөбелдің тізгінін тарттым. Өзінің дымқыл түгінен бу бұрқырайды. Бұл мені тас төселмеген батпақ көшелердің ара-арасымен қаланы қақ бөліп жатқан Волоколамск асфальт жолына бірнеше минут ішінде құстай ұшырып әкелді. Үздіксіз сілбілеген боз жауын, төбеден төнген қарасұр аспан еңсені езеді. Әзірше перде тұтыла қоймаған терезеден штабтың электр шамының жарығы көрінді. Дәл осы көше бойымен сәл әріректе генерал Панфилов тұратын шағын үй бар. Ашық тұрған терезе қақпақтары арасынан көмескі әйнек жылтырайды – Пан­филов, тәрізі, штабқа кетсе керек. Бүгін осы үйде генералдың алдында болып үлгергенмін. Қысқаша ғана еске сала кетейін: дивизиядан бөлініп қалған менің батальоным әлденеше тәулік бойы хабар-ошарсыз кетіп, үстін-үстін дүркірете оқ ату арқылы немістер орналасқан жердің қақ ортасынан өзіне жол ашып, Волоколамскіге келген. Терезеден біздің батальон колоннасын көрген генерал адъютантын жіберіп, мені өзіне шақыртып алады. Жағдайды баяндап тұрып, генералдың картасына түрлі белгілер түсіргенмін. Дивизия жүргізген шайқастар тарихын осынау картадан таба аласыз. Жау Волоколамскіге қарай өңмеңдеп келеді.
Немістердің қысым екпінін, шабуыл бағытын көрсететін қою-көк жебе сызықтарының ұшы Волоколамск станциясы ғимараттары мен жолдарына тиер-тимес жетіп тұрды. Мына жерде, жолдас генерал, біз неміс колоннасын тыпыр еткізбей, жер бауырлатып тастадық. Сағат нешеде? Енді маған кейбір жәйттің мәні айқындала түсті. Осы кезде генерал өз ойларын айта бастаған-ды. Және мұндайда орасан шығынға ұшырап, қаншама қан төгеді, шабуыл жасайтын күшінен айырылады. Және, сіздің соққыңыздың кездейсоқ жағдайда туындағанын, мүмкін, білмейтін де шығар... Тағы да бірталай уақыт менен істің мән-жайын тәптіштеп сұрастыра келе былай деді: – Ал сіздің батальонға қатысты жағдайға келсек... Мен өз резервімді қазір ең қиналып жатқан жерімізге жібердім. Сіздің батальон соның орнын ауыстырып, менің резервім болады. Сіздерге тынығуға бір тәулік уақыт мұрсат бере алармын-ау деймін. Сіз мені түсіндіңіз бе? Әйткенмен, генералдың үйінен шыққалы екі жарым сағаттай ғана өтті, міне, енді оған қайта шақыртыпты. Не болып қалды екен? Тура қасымнан қонышы биік тап-таза етігімен лайды шашыратып, штабқа қарай әлдебір офицер жүгіріп өтті. Панфилов штабынан жанды мұрын ұшына келтіретін мұндай қарбаласты бұрын-соңды көрмеппін, демек, өте бір қысылтаяң сәт туған болып тұр.
Неге екені белгісіз, зеңбірек гүрсілі де тына қалыпты. Қала аспаны тып-тыныш. Елу қадамдай артта қалып қойған Синченко да шабандау боз биесін шоқыта желдіріп жетті. Мен секіріп түсіп, тізгінді атшыға қарай серпе тастап, мейлінше салмақты болуға тырысып, әлде өзімді, әлде Торытөбелді тыныштандырғым келгендей, оның жып-жылы кеңсірігінен сипадым. Жануарға осыным жаға ма екен – тостағандай көзі жасаурап, соңымнан жәудірей қарайды. Кіре берісте сақшы тоқтатты. Штабтың кезекшісін шақырттық. Шақырту бойынша келіп тұр... Кезекші сөзімді бөлді: – Иә, иә... Сізді генерал күтіп отыр. Маған еріңіз. Бәрін дерлік Алматыда дивизия құрыла бастаған күндерден бері білетін едім. Үстел үстіне үш-төрт телефон орнатылыпты; екі аппаратпен біреулер сөйлесіп жатыр. Пеш жанып тұр. Аузы ашық пеш алдында отқа қарай аяқ созып ұзынтұра полковник Арсеньев отыр – дивизия артиллериясының бастығы. Таяуда оның шегінген зеңбіректермен бірге кетіп бара жатқан кезін дүрбі арқылы көргенмін.
Адамдар мен зеңбіректер төбесінен, тіпті кейде осылардың арасынан жүздеген жарқырауық снаряд ұшып өтіп жатты, ал бұл қарт полковник, ата-бабасынан бері әскери адам бір сәт селт етпей аялдап, артына бұрыла қарап, портсигарын шығарып па­пирос алып тұтатты да, осының бәрін қасақана асықпай, баппен жасап, бір зеңбіректі тоқтатып, жауға қарсы оқ атуды бұйырды. Енді, міне, пеш алдындағы тоқыма креслоға ыңғайлана жайғасып, аяқтарын алға созып, саусақтары буылтықтанған қызғылт-күрең қолын да жалынға тосып, көсіліп отыр. Анадай жердегі артиллериялық байланыс телефондарының қасына штаб артиллеристері орналасыпты. Полковник мені көріп үн қатты: – Момышұлы?! Батальоныңмен жүрсің бе? Өңі жасаң, әрдайым сергек, жайсаңдығынан таймайтын ол бұ жолы да маған күлімдеген көздерімен іштарта қарады. Алдында қызыл, қара-көк белгілермен шұбарланған карта жатыр. Пулеметшілер мықтап бекінді дейсіз бе? Солай шығар дегеніңіз не сөз? Ендеше, шұғыл түрде барлаушыларды жіберіп, байланыс орнатыңыз. Жол бойындағы дүңгіршекті ұстап қала алды ма?.. Дорфман сөзін үзбей маған қолымен сәл ашық тұрған есікті нұсқады. Бұл « өте беріңіз » деген сөз еді. Әйткенмен, генералға бірден кіріп баруға батпай, сәл кідірдім.
Әлдекімді күткендей, бөлме ішінде сол есікке қарағыштап дивизияның саяси бөлімінің бастығы, полк комиссары Голуш­ко жүр – басында малақай, үстіне шинель киіп, белдіктерін айқыш-ұйқыш тағынып алыпты. Әдетте дабырлап сөйлеп, көңілді жүретін ол бұ жолы маған салқындау рай танытты. Генералдың резерві ғой? Ал біз сізге сеніп жүрсек... Сол мезетте Панфиловты көрдім. Жүзі жабырқау. Мен кездейсоқ естіп қалған әлгі ауыр сөз осы кісіге арналған еді. Сонадай жерде генералдар киетін әскери елтірі бөрікті, ешбір айырым белгісі жоқ қара былғары пальтолы толықша адам тұр. Мен былғары пальто киген адамның жүзіне қарай кілт бұрылдым: – Жолдас генерал-лейтенант! Дивизия командиріне жүгінуге рұқсат етіңіз. Батальон командирі аға лейтенант Момышұлы. Қылышты әскери жарғы бойынша тағып жүрмін, – деп жауап бердім. Звягин бас шайқап, Панфиловқа жақтырмай бір қарап қойды: – Батальон командирінің өзіңізге – дивизия командиріне тікелей келетін тәртіпті қайдан енгізіп қойғансыз? Панфилов қызарып кетті. Оның қараторы жүзіндегі әжімі мол көзінің айналасы мен қатпары терең езуі тұсында күреңіткен дақтар пайда болды. Панфиловтың бұл ерекшелігін білетін едік: күйінгенде өңі осылай тарғылданып кетеді. Бір жақсысы, онысы тез басылатын.
Негізі, Звягиннің зілденетіндей-ақ жөні бар. Расында да, Панфиловта мұндай « күнә » жоқ емес: әдетте ол өзін бастықтарша ұстамай, шенқұмарлықтан қашатыны соншалықты – кейде оған жарғы тәртібінен тыс, батальонның ғана емес, взвод командирлерінің өзі, тіпті солдаттар да тікелей қайырыла беретін – гене­рал бұларға тыйым салу дегенді білмейді немесе ешкімнің бетін қайтармауды құп көреді. Енді ол менің өзінің резервтегі батальонын басқаратынымды айтты. Панфиловтың қарлығыңқы даусы бәсең шығады. Ол өзін әлденеге айыпты сезінгендіктен бастықтың алдында әбіржіңкіреп тұрған сияқтанды. Мен: – Алты жүз винтовка, станокті төрт пулемет, сегіз зеңбірек, – деп мәлімдедім. Звягиннің сәл домбыққан сарғыш өңіне қан жүгірді. Кенет оның әуелгіде жымырулы көрінген уылжыңқы дүрдік ернін байқадым. Шайқасқа кіріп көрдіңдер ме? Әңгімеге Панфилов араласқан. Күнқақты жүзінен тарғыл дақтар тарқапты. Ол айналасы үш-төрт сөзбен батальон туралы, немістер жолды кесіп тастағанда, қарап қалмай, жау тылындағы жол торабын олардан тартып алып, Волоколамск мен Мәскеуге қарай омыраулаған гитлершілерді бір тәулік бойына бас көтертпей діңкелеткеніміз жөнінде баяндап берді. Оның кішірек көздерінен тықыршып, абдырауды ғана емес, лықсыған ой екпінін де аңдадым.
Ол, тәрізі, өзі үшін әлденені анықтап алып, толғантқан жәйтті сыртқа шығарғысы келетіндей. Алақаны солдаттардікіндей тықырлата алынған бурыл-қара шашына қарай созылды – Панфиловтың қиналған сәттерінде желкесін қаситын әдеті бар еді, – бірақ өз қимылының әбестігін сезіп, қолын түсіре қойды. Ал бұл бөгеліп, жол торабын басып алған. Тәртіпсіздік пе? Әрине, тәртіпсіздік... Бірақ, қалай болғанда да... Міне, көрдіңіз бе, қылыш асынған партизанымыз осындай. Панфилов жылы ғана жымиып, мені ишаралап таныстырғандай болды. Оның өзіне тән дағдылы қарапайым әзілқойлық қалпына көшкісі-ақ келеді. Бірақ жылт еткен күлкі тез жоғалды. Түрі қайта бұзылып, тұнжырап, лезде қартаң тартқан. Көзге анадайдан ұратын бір тал ағы жоқ түксиіңкі қиғаш қабағы тағы түйілді. Алайда бұ кезде Звягин жадырап үлгерген еді. Мен Звягин сөзін: « Батальонды қазақтың басқаратыны қандай жақсы! » деп жалғастыра ма деп күтім ем. Осы тақылеттес мақұлдауды орыстар тарапынан бұрын да естігенмін – тек олар мұндай « қолпашпен » ұлттық намысыма тиетінін ойлай бермейтін-ді. Әйткенмен, Звягин бұл жағынан сезгір секілді. Мен тоқ етерін ғана айтайын. Жау дивизия майданының оң жақ қапталын бұзып өтті.
Сізге қараңғыда қарсы шабуыл жасауға тура келеді, немісті тықсырып тастап, шепті қалпына келтіріп, бекінуіңіз қажет. Бекінгенде, шегінбейтіндей боласыз. Түсінікті ме, жолдас батальон командирі? Жау қансырап, титықтады, енді ең соңғы күшін салуға кірісті, біз оны осы жерде тоқтата аламыз және тоқтатуға міндеттіміз. Ол қолымыздан келеді, тіпті біз барлық саяси қызметкерлер мен командирлік құрамымызбен винтов­ка ұстап майдан даласына шықсақ та осы міндетті орындауға тиістіміз. Біздің әлі күнге дейін шегініп келе жатқанымыз масқара! Біздің дивизия шебін тағы да бұзып өтуге жол бергеніміз – масқарашылық. Панфилов басын сәл иіп, бүкшиіп тұр. Қазан айының он алтысынан бері басталған өліспей-беріспейтін қиян-кескі шайқастарда немістер дивизияның қорғаныс шебін екі-үш мәрте бұзып өтті: майданның тас-талқаны шыққандай көрінген; алайда біздің бөлек-бөлек болып бытырап, бір-бірінен оқшау қалған жауынгерлік бөлімдеріміз ұрысты тоқтатқан жоқ, шабуылды үдетіп, жолдарды ұстап тұрды, рота, батарея, батальондар өңмеңдеген немістердің алдын үсті-үстіне кесе-көлденеңдеді, сөйтіп, майдан қайыра бірігіп отырды. Ал қазір біздің қорғаныс шебіміз тағы да бұзылыпты, соған сай Панфиловтың: « Дивизия шебінің қайтадан бұзылуына жол беруіміз – масқара жағдай! » деген сөгіс естуіне тура келді.
Осы сәтте майдан шебі ғана дүрбелеңге түсіп қоймай, Панфиловтың ойы да астан-кестен болып тұрғандай еді. Ол қолдарын артына ұстап алып, бөлме ішін әрі-бері кезуге кірісті. Панфилов есікті ашқан. Звягин ақырын ғана күңк етті: – « Өтінем... ». Панфилов үндемеді. Өңінде тарғыл дақтар тағы да пайда болды. Тіктене төмен қарап, басын қайтадан сәл иді. Енді оның бұл қимылынан қайсарлық нышаны аңғарылатындай. Кезінде Панфиловтың жұмсақтығына, әскер тәртібіне үйлесе бермейтін өктемдіктен ада мәнеріне, адаммен ақылдасуға, ойын ортаға салуға бейімдігіне таңырқайтынмын. Қол астындағыларға да, әйтеуір, әскери салттан тыс: « жолдас Момышұлы », « жолдас Дорфман » деп үн қатады. Даусы да темекі тартатын жасамыс адамның сәл қарлығыңқы баяу даусы; ешкімнің өзінің алдында қақшиып тұрып, қаздиып сөйлеуін ұнатпайтын ол ондайға жол да бермейтін және біреуге бұйыра сөйлеуді мүлде білмейтіндей жан еді. Көп ұзамай осыған дағдыланып алдық. Алайда бұл жолы Панфиловты Звягиннің көзімен көргендей болдым. Иә, біздің генерал, дәл осынау сәтте, жұпынылау көрінді.
Бәкене бойлы ғана, сәл еңкіш, арықша денелі, тарамыс мойнын әжім торлаған оны айбынды деуден гөрі, бірде өз-өзін әзілдеп атағанындай, « қатардағы генерал » десе дәлірек келеді. Әлбетте, сырттағы біреулер оның дивизия басқарып, бірнеше мың адамды өз әмірі мен еркіне қалай бағындырып жүргенін түсіне де бермейтін... Үлкен қара папкасын көтеріп Дорфман да жетіп келді. Ол « өтінем » деген сөзін қасарыса қайталаумен болды. Звягин тіс жармаған. Ол да үстелге тақалды. Дорфман папканы ашты. Алдымызда дивизия штабының операциялық картасы жаюлы жатты. Сол картаны ғұмыры ұмытпаспын-ау деп ойлаймын. Бетінде айқыш-айқыш көк және қызыл қарындаш сызығын кетірген қаншама өшіргіш ізі бар. Кей жерінде, әсіресе, немістердің негізгі соққы өзегі бағытында – оңтүстіктен Волоколамскіге бастайтын тас жол бойындағы тұстарда, тіпті баспа таңбаларының өзі көмескіленіп қалыпты. Ондағы жан алып-жан беріскен шайқастардағы жағдай күніне үш-төрт рет өзгеретін. Қызыл қарындашпен Волоколамскіні айналдыра доғаша иіп немесе сынық ілгекпен белгілеген дивизияның қазіргі шебі екі жерде – оңтүстікте және солтүстікте бұзылыпты. Оңтүстіктегі ахуал картада таңбаланған сәттегі күйінен бәлендей өзгере қойған жоқ-тын, оны маған Пан­филов күндіз өзінің шағын үйінде көрсеткен-ді.
Жырық-жырық, үзік-үзік қызыл тізбек, немесе анығырағы, ұсақ бунақшалар, әр тұстан көрінетін пулемет пен зеңбірек белгілері тылымызға қарай омыраулай ұмтылған немістермен сол кезде әлі де қарсыласып жатқан бөлімдерді білдіретін. Дивизияның оң жағындағы солтүстік қапталда, тәрізі, күтпеген жерден сұмдық оқиға болған секілді. Онда шебіміздің бірнеше шақырымы үңірейіп, ойсырап қалыпты. Картада осы ойыққа қос айрығы бар жалпақ көк жебе шаншылып тұр. Екі тарамдалған сызба-нұсқа тілінің жүзі үзік-үзік сызықпен көрсетіліпті, бұл жаудың бағыты дәлме-дәл деректермен емес, жобамен түсірілгенін байқатады. Қаланың солтүстік тұсынан өңмеңдеп кірген жау мен қала арасында ешбір бөгет жоқ, тек шаһар жиегіндегі бақтардың арасынан екі-үш тұста зенит-зеңбіректерінің белгілері қызараңдайды. Шынымды айтсам, бойымды үрей биледі. Мүмкін, алдынан ешбір кедергі кездеспеген немістер ендігі заулап Панфиловтың штабына, Волоколамскіге де келіп қалған шығар? Панфилов көз-жанарымен сол ойықты нұсқап: – Ал-л, жолдас Дорфман, қандай жаңа мәліметіңіз бар? Жауап жайсыздау естілген: – Байланыс қалпына келтірілген жоқ, жолдас генерал. Осы сәтте штабтың кезекшісі келіп кірді. Звягин бас изеді. Кезекші Звягиннің шақыртуы бойынша құрама полктің командирі майор Кондратьевтің келіп тұрғанын мәлімдеді.
Таяуда Волоколамскіде осындай полк құрылып, біздің дивизиямен іргелес қорғаныс аумақтарының біріне орналасқанын естігенмін. Қайда ол? Ана бөлмеде. Аяғын салмақпен нық басып барып есікті жұлқи ашқан Звя­гин оны жаппастан әрі қарай өтті. Панфилов соңынан ілесті. Басталған әңгімеге әуелде құлақ тіге қоймаппын. Тек келген адамның міңгірлеп күмілжіген сөздері естіледі. Тәрізі, ол әлденеге ақталып тұрған сияқты. Кенет Звягиннің бүкіл үйді басқа көтерген даусы гүр ете түсті: – Зәрең ұшып кетті ме?! Мен ашық тұрған есікке тақалдым. Звягиннің алдында арықша келген қызылшырайлы майор үстіндегі шинелі су-су, лай-лай болып, үрпиіп, қатты абыржып тұр. Бетіндегі самайдан иекке дейін түскен тік сызат ісініп кетіпті. Екі қолын санына жапсыра, қақшиып тұрған Кондратьевте үн жоқ. Тек жүзіндегі жарақаттың жиек тұсы бүлк-бүлк етеді. Звягин сол гүрілдеген үнмен сөзін жалғастырды: – Бұйрықсыз шегінуге кім рұқсат етті? Бөлме іші тып-тыныш еді. Жұмыстарын доғарып, штаб командирлері селтиіп тұр. Қарсыдағы есікке штаб артиллеристері де жалтақтап қарап қояды. Тыныштықта әрбір сөз анық естіледі. Звягин жауап күтіп тұр. Кондратьев жақ ашар емес. Құлаққа Звягиннің ырсылдап, ентіге бастаған дыбысы жетті.
Деміккен Кондратьевтің тобықтай жұтқыншағы бір көтеріліп, бір түсті. Тағы да бір сәт тыныштық орнады. Сіз опасыздық жасадыңыз... – Мен не істей аламын, егер... – Доғар сөзді! Майор боп-боз болып кетті. Мана қызғылт жүзінде қараңдап, ісініп қана тұрған жарақат ізі кенет әлдекім бетінен қамшымен осып жібергендей қатты білеуленіп, бадырая көрінді. Маңайынан жәрдем іздегендей жан-жағына алақ-жұлақ етіп бір қарап алған майор пистолет қабы ілінген белдігін шешіп, үстел үстіне қойды. Бір мезет тосылған Кондратьев ылғал құлақшынын да қолына алып, қызыл жұлдызын жұлды. Қатуланған Звягин алған беттен қайтпай сөзін жалғастырды: – Тұтқындалсын! Сотқа тапсырылсын! Дәл бүгін соттау керек... Ертең армия бойынша бұйрықпен жариялаймыз... Әкетіңдер! Жас лейтенант, дивизия штабының коменданты: – Жүріңіз... – деді түнеріп. Кондратьев алдыға түсіп, комендант соңынан ерді. Звягин Панфиловқа бұрылған: – Генерал, сізден уақытша бірнеше саяси қызметкер мен штаб командирін алайын. Әлгі полкке барамыз. Қашып кеткендерді жинауға көмектесеміз, бастарын қосып, қарсы шабуылға бастаймыз. Қазір жолға шығамыз. Бірнеше минуттен кейін Звягин өзіне арнап жағдай белгілері түсірілген жаңа картаны алды да, дивизия штабынан жүріп кетті.
Мұнда артиллерияның ұзынтұра полковнигі де келіп кірген. Үйінде жүргендей еркінсіген ол, тіпті сонша батырсынып, тыжырына сөйлейді: – Қарсы шабуылшылын... Жай жылану ғой, қарсы шабуыл емес... Панфилов кілт бұрылды. Панфиловтың мәнері осындай еді. Ешбір күйгелектенген де жоқ, « онша асып-таспаңыз! » немесе « жыланып тұрған өзіңіз емес пе! » деп зекімеді де, қатты сөзге бармай, кекесінді сауалмен шектелді. Мысқыл астарын түсінген полковник Арсеньев бойын тіктеп, қолдарын төмен түсіріп тұра қалды. Біз Панфилов екеуміз ғана қалдық. Сыртта әлдекім терезе қақпақтарын жаба бастады. Панфилов үстел үстінде жатқан картаға бір қарап, бөлме ішінде олай-былай жүрді. Одан кенет: – Сізді ретсіздік таңырқатпай ма? Сөйтті де өзінің әлдебір ойларына іштей ілесіп, сұрақ қойды: – Жолдас Момышұлы, сіз осы, Энгельстің әскери еңбектерін оқыдыңыз ба? Оның әрі-бері аяңдап жүріп, толғантқан ойларын сыртқа шығарғысы келетіндей. Алайда уақыт тапшы: ол қалта сағатын шығарып, бауын ағытты да үстелге қойды. Қалаға солтүстік жақтан бағытталған көк жебе-сызық бұрынғыша үзікүзік таңбамен белгіленген. Дорфманның мәлімдегеніндей, шебін немістер бұзып өткен полкпен байланыс әлі қалпына келтірілген жоқ.
Сол жақтан жаудың келе жатқаны анық па? Төнген қауіптің қатері қаншалықты? Әлде бұл жаудың резервті әурелеу үшін қасақана жасап отырған алдамшы әрекеті ме? Панфиловтың соңғы резервтік батальонын түн ішінде белгісіз жаққа жұмсауға құқы бар ма? Ал егер қорғаныс шебінің бұзылғаны рас болып, қалаға кіретін жол ашық жатса оның бізді қозғамай қарап отыруы қисынға келе ме? Үстелдегі сағат сырт-сырт етеді. Уақыт өтіп барады. Бір шешімге келу керек. Ол біздің дивизия келгенге дейін күнібұрын-ақ қорғаныс шебі үшін даярланып қойған Лама мен Гродна өзендерінің жағасындағы Волоколамск бекінісі ауданының солтүстік бөлігін қарындаштың доғал жағымен айналдыра көрсетті. Міне, ол қазір де арбиған бес саусағын әуеде ербеңдетіп тұрғанын аңдамайтын сияқты. Егер онымен ертерек беттесіп қалатындай болсаңыз, қарсы ұрыс салыңыз. Түсінікті ме? Панфиловтың көзіне қарап « құп болады » дегеніммен, іштей: « Өз-өзіңе шүбәланып, тайсақтап, нақты нендей шешім қабылдарыңды білмей тұрсың. Онда мені несіне жұмсайсың? » деп ойладым. Панфиловпен жүздесіп, тілдесіп жүрген уақыт аралығында оған осылайша алғаш рет ренжіппін. Айтқанымдай, генералдың көзіне тура қарағанмын.
Кенет ол менің ойымды оқығандай, сөзін жалғады: – Мен күмәнға бой алдырып, қобалжып тұрмын, жолдас Момышұлы. Белгілі шешімім де, оны қузап жататындай уақытым да жоқ. Жаңа ғана Панфиловты жақтырмай қалған мен оны лезде іші-бауырым елжіреп жақсы көріп кеттім. Не деген шыншыл, адал адам – алдымда ешбір періште кейпіне түспей-ақ, ағынан жарылып тұр. Осы жерде жауды діңкелеткен соң, – Панфилов қарындашпен немістердің негізгі тобымен жүргізіліп жатқан шайқас шебін нұсқады, – сізге қаланы қорғауды жүктесем бе деп ойлағанмын. Әлде өзіңізді жібермей шыдай тұрсам ба екем? Панфилов жүзіме жалт етіп қарап, берер жауабым мен ақылкеңесімді күткендей, тіпті емініп, тақала түсті. Бірақ генералға не деп жөн сілтегендеймін? Іске батыл кірісе беріңіз, мен сізге сенемін. Бәлкім, соңыңыздан тағы да әлденелерді хабарлармыз. Ал жолдас Момышұлы... – Ол қолын созып, менің қолымды қатты қысты. Намысты қолдан бермессіз. Кілт бұрылып, шығуға ыңғайланғанымда Панфилов қайта тоқтатты: – Тағы бір жәйт: сақтықты ескеріңіз. Ұрысқа алдымен әскеріңіздің алдыңғы легі кіріссін.
Ал сіз бағытты мөлшерлеп алып, өзіңіздің негізгі күшіңізбен бүйірлете келіп соғасыз... Сөйтіп, көп шығынсыз-ақ жайратып тастайсыз. Түсіндіңіз бе? Мейірім шуағы төгілген көзінен алаңдаушылық белгісі қоса аңғарылды. Батальон түнекте 1 Штабтан шыға сала көзіме сонадайда тұрған Торытөбел шалынды. Оны, тіпті қараңғыда да ешбір өзге атпен шатастыра алмайсың: маңдайында үлкен төбелі бар, сидиған жіңішке сирақтары да тізеге дейін аппақ. Торы ат жауын астында қап-қара болып көрінеді. Синченко жолыма қарағыштап жүр екен. Көрген бойда Торытөбел мен өзінің ақбоз атын жетектеген ол маған қарай жұлқына ұмтылды. Көп ұзамай тас жолдан қиыстау, бүйірдегі көшеде орналасқан батальонға шауып жеттік. Анадайдан-ақ көпір үстінде қарауытқан жетектегі зеңбіректер мен пулемет орнатулы екі аяқ күймелерді, ат арбаларын, көшпелі асханаларды шалып келемін. Мені күткен батальон демалуға жайғасқан. Ығы-жығы, топ-топ болып жаңбыр сіңген ауыр шинельдерімен иық тіресе ұйлығысқан сарбаздар үй іргесі мен шарбақ түбінде ықтасындап тұр. Темекілерінің шоғы тартқан сайын қаптаған қызыл нүктеге айналып, жылт-жылт етіп, самсай жамырайды. Түн түнегіне шомған қала үнсіз, терезелері де қап-қараңғы. Тек станциядағы өрт басылар емес. Ол тұстағы аспан сәл-пәл қызғылт тартыпты.
Рахимов команда береді: – Встать! Смирно! Мен де дауыстап қалдым: – Отставить! Вольно! Рахимов бір үйді штаб жұмысы үшін босаттырып, онда байланысшыларды жинағанын мәлімдеді. Көзге көп түсе бермейтін, сөзге сараң осынау штаб бастығым әрдайым алды-артты байқағыш жан еді. Рахимовты көрген сайын, ештеңені тәптіштеп сұрамай-ақ, батальон басқару істерінің ың-шыңсыз ғана тап-тұйнақтай атқарылып жататынын білетінмін. Синченконың плащ-палаткаға мұқият орап қойған шиыршықтаулы топографиялық кар­та беттерін Рахимовқа беріп тұрып: – Колонна бойынша хабарлаңыз, үшінші ротаның командирі маған келсін! Рахимов мені өздерінің штаб үшін таңдап алған үйлеріне алып келді. Осы кезде Филимонов та жүгіре жеткен: – Жолдас комбат, сіздің бұйрығыңыз бойынша келіп тұрмын! Ұста, Ефим Ефимо­вич. Орауын жаз. Дәл сол жерде, кіреберістегі қалқа астында жауыннан паналап тұрып, әлі қыртыс түсе қоймаған су жаңа шаршы карта беттеріне қарай бастадық. Рахимов қалта фонарының жарығын түсірген сәтте Филимоновқа Иванково деревнясын нұсқадым: – Көріп тұрсың ба? Мұнда оң қанатты бұзып өткен жау колоннасы тақалып келеді. Оның күші әзірге белгісіз. Батальонның міндеті: қалаға кіретін жолды бөгеу. Сен, Ефим Ефимыч, алдыңғы лек болып барасың.
Міндетің – Иванковоға немістен бұрын жетіп, іске кірісіп, ұрыс ашып, жаудың бетін өзіңе бұру. Ал мен негізгі күшпен бір бүйірден немесе тылдан келіп соғамын. Атыс құралдарының тең жартысын саған бермекшімін – екі пулемет, төрт зеңбірек. Егер жаумен беріректе ұшырасып қалсаң, жолға ие бол, қия бастырма. Әзірге байланысшылар арқылы ха­бар алысып тұрамыз. Түсіндің бе, Ефимыч? Бұлтарысқа салып әурелеуіңе болады. Біраз шегіне де бер. Бірақ тізгіннен айырылма. Филимонов әскери айлакерлік дегенді жарата қоймайтын еді. Өзіне берілген нақты, әбден түсінікті бұйрықты орындауға дағдыланған. Кейінгісін көре жатамыз. Ал қазір жұртты көтер де, жөнел. Мен жиырма минуттен кейін қозғаламын. Адымың суворовшылдарша ширақ болсын. Басқыштан жүгіре түскен Филимонов шырқырай дауыстады: – Үшінші рота, сапқа тұр! Іле-шала: « Бірінші взвод, сапқа тұр! », « Екінші взвод, сапқа тұр! » деген команда саңқылдады. Батып бара жатқан шапақ арайымен самсаған найза қатары қарайып, айқын көрінеді. Рота сап түзеді. Мен Филимоновтың қасына келдім: – Командирлер мен жауынгерлерге міндетті жол-жөнекей түсіндіресің. Тарт! Уақытты кетірме.
Қашаннан шалымды Филимонов шинелінің етегін жалма-жан қайырып, белдігіне қыстырып алды да, ротаның алдына шықты. Одан: « Марш! » деп үн қатты. Рота қозғалды. Төрт зеңбірек, пу­лемет артқан қос дөңгелекті екі арба соңдарынан ілесті. Темекі тартқым келді. Қалтамда папирос қалмапты. Аяқ астынан көз алдымда винтовка асынған аласа бойлы біреудің сұлбасы пайда бола кетті. Жымың қағып тұрған Гаркушаны таныдым. Әкем: « Сылбыр шоқайын шешкенше, ширақ шомылып үлгереді » деп жастайымнан үйреткен. Гаркушаға қосылған бірнеше сарбаз мені лезде қоршап алды. Әлгі мәтелді бәрі күле қабылдаған. Синченко маған бір қорап « Беломор » ұсынды. Мен оны ашып, жауынгерлерге создым: – Шегіңдер. Әлбетте, ешқайсы бас тартқан жоқ. Байқауымша, Гаркуша бірден екі папиросты іліп әкетті. Бұдан соң жел мен жауынға қарамай-ақ лып еткізіп сіріңке жағып, менің аузыма қарай от тосқан да – сол. Штабқа аяңдадым. Келсем, мұнда Рахимовтың шақыруы бойынша келген командирлер мен политруктер отыр. Жағдайды баяндап, батальонның міндетін түсіндірдім. Қолма-қол ұрыс салуға тура келеді. Іс тағдырын лақтыратын граната мен шаншитын штык шешеді. Он бес минуттен кейін жүреміз.
Жорық үстінде тамақтанамыз. Аялдайтын жеріміз – қаланың сы­рты. Сұрақтарыңыз бар ма? Онда барыңыздар. Командирлер кетті. Тек политрук Дордия бөгелген. Қолын шекесіне сөлекеттеу көтеріп: – Жолдас комбат, ротамен әңгіме жүргізуге рұқсат етіңізші, – дейді. Мәселен, Чернышевский... – Е-е, Дордия, құлашты алысқа сермепсің... Дордия бүгежектеп, үнсіз қалды. Солдатқа мұның не керегі бар? Және ғұмыр бойы жақсы көрді. Чернышевский бәрінен бұрын борышты жоғары қоятын революционер образын жасаған... Дордияның көзі шырадай жанды. Сүйікті « әуенін » тапқан ол жанына жақын тақырыбында құлшына сөйлеуге кірісті. Жауынгерлерге жағдайды қарапайым тілмен түсіндір. Дордия қып-қызыл болды. Тіпті мойнына дейін қызарды. Сарбаздарға тілек сөзді өзім айтам. Ештеңе деп жауап қатпаған Дордия әскери тәртіппен құрмет көрсетті де, ебедейсіздеу бұрылып, жөніне кетті. Атпен саптың тұсынан ақырын ғана өтіп бара жатып қаракөлеңкеде таныс жүздерді ажыратамын. Міне, мынау Новлянское селосының түбінде өткен әйгілі қарсы шабуылда бірталай шығынға ұшыраған екінші рота – саны жағынан ең шағын бөлім. Қол пулеметінің қолақпандай дүмін сойыл секілді жоғары көтеріп алып қалың жауға қарсы ұмтылған Толстунов есіме түсті.
Оның: « Коммунарлар! » деген қаһарлы үні ойға оралады. Қазір қасымызда Толстуновтың болмағаны өкінішті. Оны іле-шала Заев та атып тұрып шабуылға шықты – сөйтіп бұлар соңдарынан ротаны ілестірді. Міне, оң жақ қанатта бүгжие сорайып, арбиып тұрған сол Семен Заев. Қабы бар пистолеті белдігіне ілулі, ал екінші тапаншасы – Новлянскоеде өзі атып өлтірген немістен алған парабеллумнің сабы шинелінің өңірінен қылтияды. Бөркін баса киіпті, әйтеуір, онысының құлақтарын ақыры байлап алыпты. Ал мынау Ползуновтың балғын жүзі. Жауын астында мойнын жағасымен қымтамай, төңірекке ешбір шүбәсіз, байыппен қарайды. Бүгін генералымызға бұл туралы айттым. Ол осынау жас солдаттың қолына танкіге қарсы гранатаны сығымдай ұстап, бізге қарсы жылжыған бойда оқ жаудырған немістің қара қорапты машиналарын қырағы көзімен бағып тұрғаны жайлы естіді. Екінші ротаның ауыр жараланған командирі Севрюков жөнінде, батыр лейтенант Донских хақында, қорқақтық көрсетіп, кейін жаужүрекке айналған Брудный жайындағы сөзге де қанықты. Міне, сол қараторы келген, шағын денелі Брудный өзінің барлаушыларымен бірге тұр. Ал мынау – пулемет артқан қос дөңгелекті арба.
Оның қасындағы пулемет расчеты: маған қарай ұзын мойнын созыңқырай қараған көзілдірікті Мурин, сап ортасында айрықша серейе көрінген бойы бір сажындық бұрынғы жүк тиеуші Қалимолдин мен алагөбеде ақшыл қабағы әрең көрінетін орта бойлы Блоха. Жаңа шайқастың алдында өз солдаттарыма не айтпақпын? Аттың тізгінін тартып, сапқа қарай бұрылдым: – Жолдастар! Бізге демалыс бермекші еді, бірақ оның сәті түспеді. Жау Москва түбіне жеткенде дамылдайтындай жағдайымыз бар ма! Біз ұрысқа аттанғалы тұрмыз, барлық қиындықтан қаймықпай алға ұмтылуымыз керек. Келешекте ел: « Мәскеу түбінде осыншама жанқиярлықпен шайқасқан қандай адамдар? Оларға қазір-ақ жауап берейік: олар – өз Отанын қорғаған совет адамдары! Сәл тыныстап алып: – Рахимов, батальонды бастаңыз! Шынымды айтайын, өз сөзіме қатты қоңылтақсыдым. Аузымнан әдеттегі, жаттанды сөздер шығыпты: совет адамдары, анау-мынау... Ал бұл не нәрсе? Совет адамы өзге жұрттан ерекше жаратылған ба? Өз-өзіме ренжимін. Әбден мезі қылатын таптауырын сөздерді қайталап не қажеті бар еді? Өз жанымнан толғана шығатын жүрекжарды лебіз таба алмағаным қалай? Әлдекім қасыма таянып, Торытөбелмен қапталдаса адымдап келеді.
Ә, сорайған Заев екен ғой... – Мықты айттыңыз, жолдас комбат, – деп күбірледі ол. Жан-жүйкеге жетті! Заев маған ешқашан жағымпазданып көрген емес-ті. Жарамсақтық табиғатына жат. Сонда мұның көңілін тербеген қай сөзім? Совет адамдары, совет адамы деген дағдылы тіркесте Заевтың жанын толқытқан, солдаттың жүрегін тебіренткен нендей үлкен шындық бар? Артта алаулаған шұғыла аясында шіркеу күмбездері мен қоңыраухана мұнаралары қарауытады. Көп ұзамай бұлар да іңір қараңғысына жұтылып кетті.Жел күшейді. Бірақ жаңбыр басылайын дегендей. Атыс үні де саябырсыды. Жақыннан да, алыстан да, тіптен, жеке-дара вин­товка дыбысы да естілмейді. Волоколамск төңірегінде тіршілік тынши қалған сияқтанды. Алайда қараңғылық құшағындағы белгісіз бағытқа қарай келе жатқан біз: ілгерідегі қорғаныс шебінің бұзылғанын, солтүстіктен келіп Волоколамскіге ұштасатын табанымыздың астындағы мына сүрлеулердің бірін енді біздің әскерлердің қорғап тұрмағанын, алдыда – түн түнегінің бір тұсында жаумен беттесетінімізді білетін едік. Астымдағы Торытөбел жердің жылбысқы лайсаңдығына қарамай, колонна шетінде лыпылдап, ойнақши басып келеді. Ойға шомып, ер үстінде зілдей болып отырмын. Кенет артқы жақтан ат тұяғының дүбірі естілді.
Сол тасыр бір мезет тыйыла қалды да, әлдекімнің аптыққан үні шығады: – Батальон командирі қайда? Және біреу жауап қатты: – Алдыда. Бір миуттен кейін мені қасына екі сарбазын ерткен дивизия штабының майоры қуып жетті. Сізге, жолдас аға лейтенант, жаңа бұйрық әкелдім. Батальонға тоқта деп команда беріңіз! Неге? Екеуміз шеткерірек шыққан соң майор мән-жайды айтты: немістер бұзып өткен учаскедегі полк штабымен ақырында байланыс қалпына келтіріліпті. Менің батальоным генералдың бұйрығы бойынша жедел сол полктің командирі подполковник Хрымовтың қарамағына берілген көрінеді. Маған батальон бағытын өзгертіп, Иванковоға емес, Тимковоға бару бұйырылған. Міндетім: Тимково деревнясын, одан Тимково жотасын алып, сонда бекіну. Мен: – Неге бұлай, жолдас майор? Штаб бастығы сөйлесті. Майор шамданып қалды. Өзімді тежей алмадым: – Оныңыз бекер екен. Қалт тұра қалып қолымды шекеме апарып, майорға құрмет көрсеткен соң айқай салдым: – Синченко!.. Майорға қарай бұрылып, тағы ізет көрсеттім: – Сау болыңыз, жолдас майор. Ол енжар кейіппен үн қатты: – Сау болыңыз... Тезірек бұрылыңыздар. Солдаттар жол жиегіндегі қатқақ соққан ылғал шөпке тізе бүкті.
Одан темекілерін, шоғын қалқалай ұстап, құныға тартуға кіріседі. Күннің едәуір суытқаны сезілді. Қайтадан, құдды, елеуіштен сепкендей, сіркіреген ұсақ жауын басталған. Жауынға енді терістіктің қара желі қосылып, шинельден, плащ-палаткадан, құлақшыннан сабалайды. Рахимов тағы да Волоколамск көшесіндегі әрекетін қайталап, қалта фонарының сәулесін планшеттің жылтыр қабыршағынан көрініп тұрған төрт бұрышты картаға түсіреді. Мен командирлерге: Тимковоға бұрылып, осы деревняны алып, картада көрініп тұрғанындай, Волоколамскінің биігіндегі Тимково жотасына бекіну туралы берілген жаңа бұйрықты мәлімдедім. Міндетті түсіндіре келе, әмір бердім: – Рахимов, атыңды Бозжановқа бер. Бозжанов, сен Филимоновты қуып жетіп, оған тезірек қайту керектігін жеткіз. Сізге бұрынырақта айтқан да шығармын, Бозжанов менің көптеген қазақ ағайындарым секілді атқа мінуге жаны құмар еді. Ал оған соғыс кезінде аяғын үзеңгіге салып, тізгін ұстайтындай жағдай жиі бұйыра қоймағаны түсінікті. Сондықтан ол осынау қысылтаяң сәттің өзінде берілген тапсырмаға қатты қуанды. Оның жаңбыр жуған дөңгелек, балғын жүзінен байыптылық аңғарылады. Бірақ жауабы саңқ етіп, жарқын шықты: – Құп болады, жолдас комбат! Бозжановтың сөз ауаны езуге күлкі үйірді.
Фонарьдың әлсіз жарығы арасынан аңдап қалдым: жауын астында тоңып, басын жаға ішіне қарай жасырған Дордия да күлімсірейді, ұстамды Ра­химов та жымиып жүр. Мен: – Орында! Саусақтарының ұшын шекесіне созған Бозжанов бұрылып, қараңғыға қарай сіңе берді. Әне, оның қылаңдаған шымыр жауырыны ғана көрініп барады – аздап алға ұмсынған, құдды, дәл өзі секілді тастай түйіліп, діттеген мақсатына қарай құлшына ұмтылғандай. Тіліме « Сұр жебе! » деген тіркес оралады. Мен басқаруды жалғастыра бердім: – Панюков! Бірінші ротаның командирі Панюков – әлгі сәті түспеген түскі асымызда достық үшін тост көтерген жігіт – бір адым алға аттап, жердің батпағына да қарамастан өкшесін-өкшесіне сарт-сұрт соғып, қалшиып тұра қалды. Қазір су сіңе бастаған үстіндегі шап-шақ шинелін белдігімен қынай тартып алыпты. Алыстағы өрт жалынының жарқыл қаққан қызыл-қоңыр сәулесі оның жұқалтаң жүзін нұрға бөлегендей. Он бес минуттен кейін жортуылдың алдыңғы легі ретінде аттан. Тимковоны ал. Көріп тұрсың ба? Панюков оны өз картасымен салыстырып, белгілеп алды. Соңыңнан барлық күшті алып мен де жетемін. Осы кезде Дордия сөзге қосылады: – Жолдас комбат, рұқсат етіңізші. Таң атқанша шыдай тұрсақ қайтеді?
Политрукке ашық қолдау білдіруге батпаған Панюковтің өзіме бір үміт, бір күдікпен жалтақтап қарайтынын аңдаймын. Бірақ кесіп айттым: – Бұл не сөз?! Бетті Тимковоға бұру туралы бұйрық берілді ме, ендеше, оны талқыға салудың жөні жоқ. Тимковоға жөнел! Деревняны ал! Түсіндің бе, Панюков? Қазір Пономарев осында асхананы әкелтеді. Пономарев, бері кел! Қарсы алдыма Пономарев сымдай керіліп тұра қалды: – Тыңдап тұрмын, жолдас комбат. Пономаревтің түрінен оның көңіл-күйін аса ажырата қоймаймын. Тәрізі, абдырап тұрған секілді. Иә, сөйтсем, дәл солай екен. Жауабы да естілді: – Асхана жоқ, жолдас комбат. Ол қайда кетті?! Ал сен аттандыра салдың, ә? Қолма-қол орындадым. Қатты ренжімесіме шара қалмайды. Маған неге мәлімдемедің? Пономаревта үн жоқ. Тез Волоколамскіге айда! Ең құрығанда кепкен нан әкел! Бос қайтушы болма! Баста. Панюков әмірлі раймен түн қараңғысын қақ жарып үн қатты: – Байланысшы, мұнда кел! Сол бойда бәкене бойлы Муратов сап ете түсті: – Мен! Батпақты шылпылдата басқан Панюков өз ротасына қарай жөнеген. Ту сыртынан қарап тұрмын.
Бәрі де атқарылған секілді; бұйрық берілді; қарауыңдағы адам « құп болады » деп тапсырманы орындауға кетті. Бірақ оның иығына, арқасына қарашы: не айтар екен? Маған кенет Панюковтың әдеттегі тік, шалқақ еңсесі түсіңкі, үрей билегендей көрінді. Осынау бір мезеттік қана әсер селт еткізіп ұйқымнан оятқандай болады. Әйткенмен, өз-өзімді дереу тежеймін. Шамасы, жүйке шаршаған болу керек. Бейберекеттік, апақ-сапақтағы асығыстық, дәйексіздік әрісәрі күйге түсірмей қоймайтындай. Шабарман Муратовтың да жон арқасына қараймын. Командиріне шүбәсіз берілген ол басшысы не айтса да орындауға пейіл. Үшіншісі – қараңғыда алдын нашар көргендіктен, аяғын абайлап басып бара жатқан политрук Дордияның арқасы. Иә, жүйке сыр бере бастағандай. Оның үстіне тұла бойым қалтырап, сырқаттанып тұрғандаймын. Сайтан алғыр, ендігі жетпегені ауыру еді! Жоқ, оған бой алдыра қоймаспын. Беріспеспін. Саңқылдаған командалар, сапқа тұрып жатқан роталардың дабыры, дүрсілдете басқан бірқалыпты аяқ дүбірі естіледі. Панюковтың ротасы кетті. Мен Заевтың ротасымен бірге алаңда қалдым. Шинелінің өңірінен парабеллумінің сабы бұрынғыша шошайып шығып тұр. Ши­нель киіп алсаңыз жөн болар еді. Әйтпесе, басқалардың жылағысы келіп жүрер.
Одан да біраз жүріп, құрыс-тұрысымызды жазайық. Заев екеуміз арықтың шетінде арқаларын желге қарай беріп ықтасындап отырған жауынгерден ұзап шығып, жол бойымен үн-түнсіз едәуір аяңдадық. Бір кезде ол түнеріп, қарлыққан дауыспен гүж ете түсті: – Мүлде қисынсыз! Әрі-бері сандалтып қойды... Батальонды үшке бөліп тастады. Нағыз былық! Заевтың сөзінен өз ойымның айна-қатесіз көшірмесін оқығандай боламын. Бірақ дереу тыйып тастадым: – Бұл жөнінде сіздің пікіріңізді сұраған жоқпын, жолдас лей­тенант! Заев тұнжырап: – Құп! Қайта қайтып, сарбаздарға қарай тақалдық. Қасыма тағы да баса-көктеп Гаркуша жетіп келіпті: – Жолдас комбат, кішкене от жағуға рұқсат етсеңіз... Жылынайық. Темекі тартып жылынамыз. Сол бойда жауынгерлер жиналып қалды. Гаркушаның иығы тұсынан Мурин ұзын мойнын созады. Ол да қораптан шылым алды. Мен: – Қалай, Мурин, божырап жүрген жоқсың ба? Қарай гөр, консерваторияның бұрынғы аспиранты Муриннің үйреніп алған сөзін! Көңтері... Әскерге дейін мұндай сөзді білді ме екен бұл?
Екінші рота... Немістерді қолма-қол ұрыста бет қаратпай өкшелете қуған ең айбынды, сүйікті ротам... Екінші рота... бұған сонау естен кетпес алғашқы шабуыл алапатында комбаттың жүрегі тебіреніп, мерейі тасыған. Әлбетте, командирдің қарауындағылармен ұдайы қарым-қатынаста болуын талап ететін устав пунктін жатқа білетінмін. Маған ондай тілдесу әрдайым оңайға соға бермейді. Ал қазір сөйлесуге итермелеген жарғының пункті ғана емес-ті. Сөзімді тыңдап отырғандар, жақынырақ жылжып, жайғаса бастады. Сарбаздар ылғал жерден көтеріліп, топ-тобымен жақындай түсті. Топ екі жарылып жол ашты да, мен жүрісі шапшаң, арықша келген Брудныйдың сұлбасын ажыратқандай болдым. Қазір ол қыбыр етпей, үнсіз тұр. Жақында өзін саптың алдында жазалағанмын – арсыздығын бетіне басып, жер қылғанмын. Брудныйдың тағы не дер екен дегендей өзіме елегізи қарайтынын байқаймын. Сонымен бірге ештеңе айтпай-ақ қойса деп тілейтіні де анық – қысылады. Мен: – Брудный, сені марапатқа ұсынбақшы едім, бірақ көріп тұрсың ғой... Қиналмай жазуым үшін немісті тағы бір мәрте соғып келуің керек сияқты. Брудный үндемейді. Көріп тұрмасам да, оның жан толқынысын сонадайдан-ақ жіті сезіндім. Бойын жинақтаған ол саңқ етті: – Орындаймыз, жолдас комбат.
Жауап көңілдерінен шыққан жауынгерлер ду күледі. Іштей: « ал, жарайды, Брудный » деп сөзімді жалғастырдым: – Генерал саған да сәлем айтты, Ползунов. Естіп тұрсың ба? Қараңғылық арасынан оның: – Совет Одағына қызмет етемін, жолдас комбат! Өзім баулып жүрмін. Мұндай кезде ешкімді жөнге сала қойғың келмейді, алайда командирдің « бұра тартуға ешқашан жол берме! » деген бұлжымас заңы, айнымас қағидасы бар. Бекер айтпайтыны анық. Бірақ дандайсып кетпе. Әйтпесе, қалақай жұлғызып әкеліп... Сарбаздар өз арамызда жиі қолданатын әзілге ду етіп күліп жіберді. Солдат күлкісі қандай ғанибет. Әбден шаршап, көптен нәр татпай, жаңбыр шелектеген тылсым түнде айдалаға әкеліп тасталған бұлар мені – өз комбаттарын осы күлкімен-ақ сонша жігерлендіріп, қанаттандырып тұрғандарын біле ме екен! Әне, анадайда өңкиіп төбесіндегі брезент шатырына жаңбыр сіңген санитарлық жүк-арба қарауытады. Қазір, шамасы, осы маңайдан өзіміздің батальондық дәрігер, медицина қызметінің капитаны Беленковты да көріп қалармын. Кей-кейде, шайқастың жан ышқынған қарбалас шақтарында абдырап, жүрексіздік көрсеткеніне бола өзін талай рет қатты кетіп ауыр сөз айтып, қамшымен осқандай, іреп салған кездерім де бар шығар.
Енді мына алакөлеңкеде оның сонау өкпе-ренішінің орнын толтырып, үнемі қуқыл тартып тұратын сопақша жүзіне күлкі үйіруге ниеттенемін. Арба шанағының артқы жағы төмен түсіріліпті. Тақтай жиегінде бірнеше санитар мен небір теперіш сынағынан өтіп үлгерсе де қоңын бере қоймаған қарт фельдшер Киреев аяқтарын салбыратып, қатар-қатар, сығылысып отыр. Санитарлар ырғып-ырғып түсті. Жөткірініп, Киреев те орнынан сырғи бастайды. Бірақ егде фельдшер сөз тыңдар болмады. Жерге ауыр салмақпен дүрс етіп табан тіреген ол: – Қалғып-шұлғып отырмыз сол... Кешірерсіз, жолдас комбат, – дейді. Қазір қалғымағанда енді қашан қалғымақсың? Доктор қайда? Қалт еткен тыныш кезде көз іліп алуды ұйғарды. Оятайын ба? Аузымды жиып алғанша, алыстан – Панюковтың ротасы кеткен тұстан гүрс-гүрс атылған винтовка үні естілді. Одан пулемет сақылдап қоя берді. Сайтан алғыр, ана жақта шайқас басталып кетті ғой! Филимоновтың ротасы жоқ! Бозжановты да жер жұтқандай! Санитарлық арба қасынан дереу ротаға қарай жөнелдім. Синченко да аттарды алып қарсы алдымнан шығыпты. Ырғып ерге қондым да, жол бойында тұрған Рахимов пен Заевқа жетіп келдім. Ротаны көтер! Рахимов, колоннаны Тимковоға баста! Синченко, маған ілес!
Бір сәт те бөгелмей, артқа қайрылмастан, Торытөбелмен атыс дыбысы естіліп, Панюковтың ротасы шайқасқа кірген жаққа қарай заулай жөнелдім. Түн 1 Мен алда, Синченко – артта, екеуміз қараңғыда жүйткіп келеміз. Панюковтың ротасы өткен жолға түсу үшін картаға үңілудің бәлендей қажеттігі туа қойған жоқ. Сүрлеу аяғы екі айырылатын торапта атыс шыққан жаққа қарай бұрыламыз. Зеңбіректің ауыр дөңгелектерінің батпақтағы ізі де бағыт сілтей алады. Әлден мезетте көк жүзінде жарқ ете түсіп, соңынан әлсіз нұр шашып барып, биікте өлеусіреп өшетіндей ракеталар көрініп қалды. Панюковта ракета жоқ еді. Ендеше, төңірекке жарық түсіріп жатқан – немістер. Жол еңіске құлдилады. Енді жаңбырдың суы ой-шұңқыр, сорап, арық-жыраға іркіліп қалмай, ылдиға қарай саулайды. Қолатқа қарай төмендеген сайын айнала да қараңғылана түсіп, тау жоталарының тасасынан ракеталар да көрінбей қалды. Тек төбемізде алабұртқан арай шапағының шеті қылаңытады. Жол бойын жағалай орналасқан шағын үйлер мен аулаларды байқап келеміз. Шәуілдеп үрген ит болмаса, бізге әу деп үн қатқан пенде баласы кезікпеді.
Бір сәт бүйір тұстан ашық алаңқай пайда бола кетті: аспан аясында ерте ызғар шалып жалаңаш қалған бұтақтардың сұлбасы арбияды, ал арғы бет – шексіз дала. Көз әрбір құбылысты қағып алып, зердеге тоқытып келеді – шайқас жүріп жатқан меже бұл жерден аса алыс емес. Ұзамай Торытөбел үркесоқтап, жүрісті баяулатты. Төменнен сарқырай аққан судың дыбысы естіледі. Арада бір-екі минут өткенде тік беткейге тірелдік. Торытөбел тоқтады. Алдымызда ұзақ жауыннан кейін арнасынан аса бұрқылдай тасыған бұлақ жатыр. Картада осы жылға қылдай ғана көкшіл сызықпен белгіленген. Күн құрғақ кезде мұны жалдап-ақ өтуге болар ма еді – тереңдігі қоныштан аспайтындай. Ал қазіргі екпінін қараңыз! Асау ағын қараңдап зорға көрінетін жіңішке тақтайлар астындағы әлсіз ағаш тіреулерге соғылып, бұрқ-бұрқ шапшып, көбік шашады. Зеңбіректерді мынадай осал көпірдің көтере алмасы анық. Сонда олар қай тұстан өткізілді екен? Қырағы Синченко сұрап үлгертпей-ақ маған іздеген сорабымды көрсетеді. Торытөбелді зеңбіректер өткен ізге салдым. Жануар мені долдана буырқанған сарқырама арқылы арғы жағаға алып шықты. Екілене жүйіткіген су ағыны Торытөбелдің аппақ тірсегіне жабысқан лайды лезде шайып, сирақтары қараңғыда ағараң-ағараң етеді.
Менің сүйегі жеңіл атым мен, естіп келе жатқанымдай, Синченко сабалаған тұрықты, мығым Ақбоз екеуі тік құламаға баттасқан қара балшықта тырмысып зорға көтеріле бастайды. Кенет түнек түкпірінен қатқыл үн естілді: – Кімсің? Тоқта! Батарея командирі лейтенант Кубаренконың даусын ажыратамын. Ол да Торытөбелді тани кетті. Зеңбіректерің қайда? Ол ілгері тұсты нұсқайды. Тізгін қағып алға ұмтыла бере-ақ балшыққа батқан зеңбіректерді көрдім. Жиекте өліп жатқан атты да аңдаймын. Өзге жылқылар әл-дәрмені құрып сілейіп тұр. Қаруды қаумалаған артиллеристер көрінеді. Кубаренко жағдайды мәлімдеді: – Бергі жағаға шыққан соң осылай малтығып қалдық, жолдас комбат... Жаяу әскермен бірге қолмен сүйреп шығаруға әрекеттеніп бағып едік, ештеңе өнбеген соң олар да асығып, жөндеріне кетті. Биіктен, қырқа сыртынан екі-үш пулеметтің тақылдағаны естілген. Дыбысынан-ақ білемін: немістердікі. Құлаққа арагідік гүмпілдей жарылған мина үні жетеді. Тағы да минометтен атқылап жатқан – немістер. Қазір біздің қолда миномет жоқ. Қия өте тік. Бұрыш тым биік. Ал Заев бөгелмей-ақ қойсын. Оған айт, ротаны тезірек өрге бастап апарсын. Торытөбелді тебініп қалып: – Синченко, соңымнан ер! Адал жануарды аялап, жалынан сипаймын.
Өзі тершіп, қызынып та кетіпті. Жоғарыда, ағараңдаған әлсіз жарық аясынан жота кескіні айқындалды. Одан соң ұшып шыққан бойда биікте лап етіп тұтанып, көлбеңдей ұзай бере қырқа сыртында үзілген ракета іздері көрінді. Тау арасында ілбіп бара жатқан бірнеше сарбазды қуып жеттім. Кімсіңдер? Қай ротадансың? Бірінші ротадан. Ротадағылар Березанскийді « шал » деп атайтын. Кәнігі шылымқор болғандықтан, үнемі қарлығыңқырап, қақырына жөтелетін әдеті бар. Сірә, жауынгерлер арасындағы жалғыз мұртты адам да осы, шылым ысынан сарғыш тартқан онысының ұзын, салбыраңқы шеті ғана қылаңытып тұрады. Өзі жайбасарлығымен жүйкені талай тоздырған сарбаз еді. Міне, қазір де итпектеп әрең кетіп барады. Рота командирі қайда? Өзіміз жүрміз. Адасып қалдық, жолдас комбат. Іштей налып, ілгері қарай жылжыдым. Жаңбыр басылды, бірақ таудағы жылға-жылғадан аққан су толастаған жоқ. Торытөбел де ақыры қырқаға шықты-ау. Бас салып беттен, қолдан ұрған ызғарлы, өткір жел осып түсті. Түсінікті болды: неміс мұнда бізден бұрын жетіп, қырды да, деревняны да алған екен. Әне, сонау белде ракета жарығымен үй шатырлары ағараңдайды.
Сол деревня ішінен жарқырауық оқ тізбегі зырқырап, ракеталар әуелейді. Ал біз жақтан атып жатқан кім бар? Құлаққа оқта-текте тарсылдаған винтовка үні ғана жетеді. Айналаға көз жіберіп, артыма бұрыла қараймын. Мәссаған, шұғыла арайынан да биікке өрлеп кетіппіз ғой! Әлсіреп өшуге айналған күңгірт шапақ алыста қызараңдап, жер бауырлап қалыпты. Өрт ошағы да көрініп тұр: жана-жана сөне бастаған үюлі көмір қоламтасына ұқсап, жылт-жылт етеді. Бұл – Волоколамск станциясы. Біздің қорғаныс шебіміз сол жерден өтеді. Сәл солға қарай қазір түн қараңғылығын жамылған қала жатыр. Шығыс жақ шетте Панфиловтың штабы бар. Мынау төбедегі өңменнен өткен зәрлі жел өтінде тұрып, кенеттен өзімді далада қалғандай сезіндім. Ойша Панфиловпен тілдесемін: « Жолдас генерал, батальон жырым-жырымы шығып, бірнеше бөлікке ажырап кетті; зеңбірек батпаққа батты; ат-арба барлық басқару жабдықтарымен, байланыс құралдарымен бірге Волоколамскіге жөнелтілді; біз кешігіп қалыппыз, немістер жотаны бізден бұрын алып қойыпты; енді қайтемін, не істесем болады, жолдас генерал? » Жоқ, Бауыржан, генерал жауап бермейді. Дәмеленбей-ақ қой! Ол саған: « Сізге сенемін! » демеп пе еді. Несіне қыңқылдайсың?
Сенде: « Тимковоны ал! » деген бұйрық бар емес пе. Ендеше, жылануды доғар! Селоны ал! Бұйрықты орында! Бір бүйірден – Оу, кім бар мұнда? Взвод командирі қайда? Осы кезде анандай жердегі батпаққа мина түсіп, әдеттегі қып-қызыл от-жалынын шаша, гүрс етіп жарылды. Ер-тоқымнан секіріп түстім. Панюковті іздеуге кірісемін. Ызғырық желден қорғалақтап, айлалған алқапта бүрсеңдеп кетіп барамын. Етіктің ауырлығы зіл-батпан, жабысқақ лай соны мүлде сыпырып, шешіп алғысы келетіндей. Мұнда да командирлерін жоғалтқан жауынгерлер сенделіп жүр. Панюков қайда сонда? Сайтан алғыр, мына лайсаңда ротаның өзі ту-талақай тарап кеткен бе!.. Күтпеген жерден орыстың « тұздықты » сөз естілді. Үні жігерлі, әмірлі. Тізбектеле жат дедім ғой! Батпақ емес пе! Үймелемеңдер бір жерге! Бәріңді бір-ақ минамен жоқ қылады! Тізбектеліп, бір-біріңнен алшақ жатыңдар! Бұйрық тағы да балағат сөзбен жалғасады. Дөкір, өктем дауысты кім бұл? Бастапқыда жыға тани алмадым. Маған белгісіз командир басқаруды жалғастыра берді: – Шилібаев! Проценко! Жұртты жинаңдар! Жұртты жинаймыз. Политрук? Кім бұл сонда? Ойпырай, салпыетек Дордия болып шықпасын!
Жоқ, сөз саптауы да, үні де оған ұқсамайды. Жаңа команда естілді: – Глушков! Бірінші взвод – Глушковқа! Оңға бетте! Сығылыспаңдар дедім ғой! Тағы да боқтанды. Жоқ, сәл нәрсеге қызарып кететін ұяң мінезді Дордияның аузынан мұндай сөз естіген емеспін. Кенет осы дауыс өзгеше мәнерде шықты: – Муратов, менің құлақшынымды көрмедің бе? Бір жерге түсіріп алыппын. Таңданғаннан шалқадан түсе жаздадым: бұл соның дәл өзі екен – алыстан нашар көретін, орашолақ Дордия! Бөркін жоғалтып алыпты. Бірақ бұған айрықша адуындық пен күш-жігер қайдан біткен?! Мұны бір сағаттың арасында өзгертіп жіберген нендей құдірет? Жанына жақындап барып, баяу қалқып түсіп бара жатқан ракетаның әлсіз жарығы арқылы ақсары политрукті көрдім. Қатты жел оның қысқа қырқылған шашын тарақпен көтергендей артқа қарай серпе тарап, желбіретіп тұр. Іздеп таба алмадым. Басқаруды қолыма алып та қойдым, жолдас комбат. Сырт жағымызға былш етіп құлаған мина сатыр-сұтыр етіп жарылды. Дордия екеуміз екпеттеп құлай кеттік. Жыртылған жердегі қоймалжың балшық шынтақ екпінімен жан-жаққа шашырайды. Ара-арасында танаптың ана тұс-мына тұсындағы жарылыстардың алқызыл жалыны жарқ-жұрқ етеді.
Қараңғылық қойнынан Муратов шыға келіп, политрукке құлақшынын әкеліп ұстатты. Мен: – Муратов, рота командирін жоғалтып алғаның не? Бұл қалай болды? Бәкене бойлы байланысшы жауап қатады: – Мен политруктің қасынан ұзаған жоқпын, жолдас комбат. Лейтенант, политрук үшеуміз үнемі бірге жүрдік. Одан соң әрібері қарбаласқан бір сәтте қарасам, рота командирі жоқ... Алға қарай ұзап кеткен сияқты. Ал біз қалып қойыппыз. Муратовтың сөзінен өз командиріне деген шексіз сенімін аңдап, жан тебіренді. Панюковқа мен де сенемін. Әрине, ол кідіріп қалғандарға қарамай аз ғана жауынгерімен алға озып, де­ревня маңайындағы бір жерге барып бекінген болу керек. Құлақшынын киіп жатып өзінің едірейген шашын сипаған Дордия: – Күн суытты ғой, жолдас комбат. Ызғар бар! Иә, жел де шыдатар емес. Дордия сарбаздарын бышырап жүргендерді жинауға қайтадан жұмсады. Бірақ оралғандары сирек. Әзірге Дордияның маңына шоғырланғаны отыз-қырық адамдай ғана. Жатып алып, жау шабуылын бақылауға кірістім. Мина бұрынғыша анда-санда бір тарс етіп қалады, – соған қарағанда, екі-үш миномет қана атып жатқан секілді. Деревня жақтан қараңғылық төсін түрлі-түсті сызаттарымен тілгілеп, жарқылдауық оқтар тарамдала ұшады.
Дүлей жел екпіні оқ бағытын аздап ауытқытатынын байқайсың. Жау қолында зеңбірек жоқ. Аңдауымша, шамамен, менің мұнда Панюковті бас қылып жөнелткенімдей, олардың алдында да тосқауыл жортуылшылары жүр. Дұшпан жарық түсіретін ракеталарын шақтап, үнеммен жұмсайды: екеу-үшеуден ғана атып, көлбеп барып, ақырын құлайтын оларының әбден қарауытып, сөнуін күтеді. Арагідік белгі беруге арналған түрлі-түсті ракеталары да ұшырылды: тәрізі, немістер бізбен бетпе-бет келгенін білдіріп, қосымша күш шақырады. Ендігі бұларға қосалқы жәрдем ентелеп жетіп те қалған шығар. Шайқасты тезірек бастап, жаудың атыс ұяларын тұншықтырып, граната лақтыратындай жерге дейін жақын келіп, немісті күштері аз кезде деревнядан қуып шықсақ болар еді. Бірақ оған дәрмен қайда? Дордияның қасына, ең құрығанда, ротаның жартысы да әлі жиналып үлгерген жоқ. Заев, Заев, асықсаңшы кішкене! Ех, қазір өзіңнің қаншалықты қажет болып тұрғаныңды білсең ғой, шіркін! Әлдекім ентіге басып жүгіріп келеді. Өз көзіме өзім сенбей, оның еңкіш тартқан тұрпатын, арбиған ұзын қолы мен шинелінің торсиған өңірінен шырамытамын. Екі иіннен дем алған Заев мәлімдеуге кірісті: – Ротаны алып келдім, жолдас комбат! Едәуір үнсіз қалдым.
Заев құзырымды күтіп тұр. Не деймін бұған? Шешім қабылдап, жауынгерлік бұйрық беретін мұндай сәтте мың-сан қайшылықты ой қабаттаса арпалысып, жаныңды қинайды. Панфилов аттанарымда: « Бүйірлете келіп соғасыз... Сөйтіп, көп шығынсыз-ақ жайратып тастайсыз... » деген еді. Егер Заевтың ротасын ту сырттан келіп соғуға жұмсасам, уақыт жоғалтатыным анық. Немістер, сөз жоқ, келетін қосымша көмекті асықтыруға кірісті. Шабуылды екі-үш сағат кешіктірсең – Тимковоны орағыта өту үшін Заевқа соншалықты уақыт қажет болмақшы – ал жау бұл аралықта ол жерге тың күш жеткізіп, артиллериясын, өзге де атыс құралдарын жұмылдырып үлгереді. Қайтпек керек? Не бұйырамын? Панфиловтың сөзі ойыма және оралады: « Мен күмәнға бой алдырып, қобалжып тұрмын, жолдас Момышұлы. Белгілі шешімім де, оны қузап жататындай уақытым да жоқ... ». Иә, уақыт жетпейді. Осы жәйт шекемді шаттауықпен сығып, кеудемді қысқаннан кем болмады. Ақыры Заевқа бұйырдым: – Ротаңды көтер! Шабуылды баста! Жауды айдап шық. Бұқпантайлап, арасында желе-жорта отырып жақында. Арқан бойындай тақалып барып, гранатамен түре қуамыз! Дордия, естіп тұрсың ба?
Екінші рота көтерілген бойда, сен де өз сарбаздарыңды шабуылға баста. Ал Заев, шапшаң, жылдамырақ қимылда! Байқа, тізгінді босатушы болма!.. Ешкімді еркінсіте қоймаспын... Заев тасадағы ротасына қарай батпақты кеше ырсылдап жүгіре жөнелді. Жағдай нашар: қолымда не жарықпен белгі беретіндей, не телефонмен сөйлесетіндей байланыс құралы жоқ. Ұрысты қалай басқармақпын? Командир мен командирдің арасында өзім жүгіріп жүремін бе! Қараңғыда ақырын ғана берілген бұйрық сөздері, шалпылдаған етік дыбысы естіліп тұр – екінші рота шабуыл қарсаңында жауынгерлік шеп түзіп, тізбектеле тұрып жатыр. Немістер де тақалған ротаны аңдап қалған тәрізді – минаның атылуы жиілеп, сартылдап жақын маңайға түсе бастады. Шыңғырып жіберген әлдекім ыңырсуға көшкен. Келе жатқанымда қарсы алдымнан екі адам жолықты: ауыр денелі фельдшер Киреев жаралы біреуді сүйреңкірей көтеріп, оған жекіңкіреп те, еркелете де үн қатады: – Сен аяқпен, аяқпен жүріңкіресеңші... Жатып алма, бауырым. Аздап аяқпен бас, аяқпен... Тағы біреудің жан даусы шықты. Заевқа жеттім. Бір тізерлеп алып қол пулеметін реттестіріп отыр екен. Кеудесіне мойнынан асырып ақ иықбау тағып алыпты; байқағанымдай, мұнысын дәкеден жасаған.
Заев осы таңғышқа қол пулеметінің оқпанын асып көріп, салмақтай бастады. Мен: – Заев, кімді күтіп отырсың? Жұрттан босқа айрыласың ғой. Баста, жөнел! Ол атып түрегелді. Пулеметінің аузы ыңғайлы ақ орауышқа ілулі тұр. Қарудың шомбал дүмін қарнына нығыздап тіреп алыпты. Ол жүгірген бойда оқ жаудырып, деревняға қарай дедектей жөнелді. Барлық тізбек орындарынан лып етіп көтерілді. Мұны көзбен ғана емес, командирлік түйсікпен аңдадым. Түн қараңғылығына оқпаннан от шашқан біздің винтовкалар сатырлап берді. Батпақ далада рота соңынан ілесіп келе жатып жүгіріп өткен жауынгерлерді көріп келемін. Кейбірі жата қалып атса, екіншісі тізерлей отырып оқ жаудырады да, ұшып тұрып, алға қарай тағы ұмтылады. Пулеметшілер де едел-жедел өтті; еңкеңдей жүгірген зор денелі Қалимолдин пулемет қаңқасын иығына тастай салыпты, Мурин қарудың тұғырығын әкеле жатыр. Блоха ленталарды асынған. Әлден мезгілде үшеуі тоқтай қалып, пулеметті жалма-жан құрастырып, сақылдатып атуға кірісті. Есесіне немістер де атысты күшейтті. Мина жарылысы жиіледі. Төбеде қалықтаған ракеталардың әлсіз жарығынан кейпіміз көлеңкесі жоқ елес сияқтанып кетті. Кенет біздің жақтың атысы өз-өзінен кілт тыйылған. Оның себебін түсініп те, көзбе-көз байқап та келемін.
Мина жақыннан жарылған кезде сарбаздар батпаққа жалп-жалп етіп құлай кетіседі. Одан лезде винтовкаларын кезеніп атып тұрады – бірақ бұлары ендігі жерде оқ ататын қару емес, ұшына штык байлаған оқтаумен бірдей. Оқпан – лай, мылтық бекітпесі балшық-балшық! Атылмайды! Немістерге қарай Заев ұстап аттанған қол пулеметінің тарсылы да тоқтады. Блоханың пулеметі де лай-лай болып, істен шықты. Ми-батпақ шабуылымызды бөгеді, барлық пулемет пен вин­товка біртіндеп атысты доғарды. Сарбаздар кеудесін жылбысқы, мұздай жерге төсеп, жағалай жата-жата қалыпты. Тұнжыраған күйі әлі жүріп келемін. Қасыма абыржып, әбден титықтаған Заев келді. Дыбдырлап: – Міне, жолдас комбат, осындай халге жеттік, – деп күңк ете түсті. Кеудесінде лайдан қап-қара болып кеткен баяғы иықбауы салақтап жүр. Қол пулеметін шүйдесін теріс қаратып, сойыл ұстағандай, арқасынан асыра тастай салыпты. Мен пулеметтерді ұрыс даласынан қыр астындағы жақын племхозға апарып, жақсылап тазалап, майлап әкелуді бұйырдым. Бірақ винтовокаларын тазалап бітпей ұйықтап қалмасын: күзет қой. Түсіндің бе? Заев тік тұра қалды. Жарлығым оны бірден сергітіп, жігерлендіре түскендей. Заев қуақылығын осы аралықта да көрсетіп үлгерген.
Саптағы қарауылша әдістерін сақ-сұқ еткізіп шебер қолданып, қол пулеметін қасына қойды да, құрмет көрсеткендей бір сәт қақшиып тұрып, қараңғы түнекке сіңіп, ғайып болды. Атысты тоқтатқанымыз мәлім. Немістер де саябыр тапты. Ракетаның ұшуы біртіндеп сиреді. Одан мүлгіген түн басталған. Атыс-шабыс та, жарқыл мен у-шу да жоқ. Алыстағы өрт шапағы да өшті. Айнала жым-жырт. Тек гулеген жел ысқырынып қояды. Үстім малмандай су. Ызғар. Қалш-қалш етемін. Тісім-тісіме тимейді. Панюковты ойладым. Қайда жүр? Ілгері ұзап кетті-ау. Тауып алайын. Компас бойынша азимутты батысқа қарай алып, алқапты бойлай, қараңғылық құшағындағы деревняға беттеп келемін. Етік табаны қабыршақтанып тоңазыған жерге бірталай батып, терең түскен ізге қолма-қол су толады. Дымқыл шалбарым мен су-су бешпетім қаудырап қатып, ауыр тартты. Денем жансызданып, дірдек қаққан күйі, икемге келмей қалған ауызбен өне бойы уілдегеннен өзге амал қалмайды. Екінші рота күзетінің үстінен ендей өттім. Ондағы жұрт та қалшылдап, тісі сақылдап тұр. Маған қайырылып, жөн сұраған ешкім болмады. Мен де дәнеңе демедім. Бәрі де айтпай-ақ түсінікті ғой: мұндай сұмдық түнді басқа бермесін!
Егістік бойымен көп жүрдім. Жанымда адъютант та, байланысшы да жоқ еді: бәрі де жан-жаққа жіберілген. Синченко аттардың қасында. Көзге түрткісіз қараңғыда аяғым әлдебір жұмсақ нәрсеге оратылып, шалынып жығыла жаздадым. Нұқып көрсем: өлік екен. Бірінші ротадан шығар. Демек, біздің адамдар осы маңайда. Панюковтың командасы бойынша желе-жорта отырып осында жеткен. Тастай болып қатып қалған саусақтарыммен мәйітті сипалап көрген сәтте қолым жіңішке погонына тиді. Неміс пе? Иә, неміс болып шықты. Мен сонда қайда жүрмін, немістердің аумағына кіріп кеткеннен саумын ба? Әлде Панюков жауды қырып салып, жоғарыға барып бекінген бе? Ілбіп басып әрі қарай кеттім. Кенет аяқ дүбірі естілді. Оң жағымнан біреу шықты, сол қапталдан екіншісі көрінді. Бойымның қалтырағаны дереу басылған. Екеуі екі бүйірден төне түсті. Немістер болуы мүмкін. Қос қапталдан бас салмақшы ма. Пистолетімді суырып алдым. Тапанша оқтаулы, шүріппе қайырылған. Ешкімді байқамағансып, алға оздым. Егер немісше дауыстаса, қақ маңдайдан атамын. Жақын келіп, сәл аялдады. Мен тоқтамадым. Тіл қатыспадық. Қараңғыда сыр алдырудан тайындық. Сөйтіп, ажырай бердік.
Панюков қайда, оның жауынгерлері қайда жүр? Ештеңе анықтай алмай, кейін бұрылдым. Өз адамдарымызға қарай адымдап келемін. Етігім жаңбырдан езілген балшыққа бұрынғыша батып, зорға суырамын. Сағаттың жылтырақ тіліне көз салдым: межелі жеріме бағана жетсем керек еді. Постымыздың тұсынан өтіп кетпедім бе екем? Сонда да адымдап келем. Еңіс басталған секілді. Сайтан алғыр! Тентіреп, қайда барамын! Шынымен, әбден адасып, батальонымнан айырылғаным ба?! Кенет осы ой алқымнан алып, тынысымды тарылтты. Батальоным ұшты-күйлі жоқ! Түнімен сандалып, таң ата айдаладан бір-ақ шықпайын... 6 Аласұрып, әлі адасып жүрмін. Дегенмен қырсық сәл алыстай түскендей. Қараңғыда әлдебір сарайға тап болыппын. Іштен дауыс естілді. Құлақ түрсем, орысша сөйлесіп отыр – біздікілер. Қақпаның ойығы арқылы кіріп бардым. Сабанға жайғасқан жұрттың кейбірі – отыр, кейбірі жатыр. Сарайға жиналған отыздай адам – Панюков ротасының тұтас дерлік бір взводы екені мәлім болды. Ішіндегі екеуі – жаралы. Взвод командирі кіші лейтенант Агейкин де осында болып шықты. Ол қарсы алдыма сымдай тартылып тұра қалды. Фонарь жарығын түсірдім. Агейкиннің бөркіне, шинеліне жабысқан шөп қиқымы ағараңдайды.
Жоғалтып алдық. Политрукке екі сарбазыңды жібер. Оны қайдан іздеу керектігін түсіндіремін. Агейкиннің Дордияға жұмсайтын жауынгерлерімен сөйлесуге шамам жетті, әйтеуір. Оларға: – Менің осында екенімді мәлімдеңдер, – деп бұйырдым. Сөйттім де, тұла бойым зілдей болып, шөп үстіне гүрс етіп құлап түстім. Не болды маған? Ерік-жігердің біткені ме? Әлде ауырып қалдым ба екем? Қалтырап жатырмын. Дененің дірілдеуі бірте-бірте күшейе түсті. Бой жылытатындай жағдай жоқ. Тесік-тесіктен жел азынайды. Етігімді шешіп, ішіндегі суын төгіп, шұлғауымды сығып, қайта кисем болар еді, бірақ оған дәрмен жоқ. Дірілді басу үшін көзімді жұмып, екі қолыммен иығымды қысамын. Нәр татпағалы талай уақыт өтті, бірақ тамаққа зауқым жоқ. Бір ғана тілегім: қалайда жылыну. Едәуір есеңгіреп жаттым білем. Есімді Рахимовтың даусы жиғызады: – Комбат осында ма? Бері жақында. Бойым жеңілейгендей. Тиянақты, ұқыпты Рахимов та жетті, – ендеше: байланыс та, штаб та, тәртіп те бәрі қалпына келеді. Жоқ, бұл жолы олай болмады. Табылмады. Түгелге жуық жинап алыпты. Жұрт взвод-взводымен сарайларға орналасты. Ат-арбалар келмеді ме?
Біліп келу үшін адамдар жібердім. Тіл қатпаймын. Денемді қалтыратып әкетіп бара жатқан дірілді білдірмеуге тырысамын. Рахимов: – Ауырып қалдыңыз ба, жолдас комбат? Сәл аңтарылып тұрған ол үнсіз бұрылып, ақырын шығып кетті. Мұншалықты сүйектен өткен суықты бастан өткеріп көрмеппін. Аяқ-қол, бет-ауыз, іші-бауырымның бәрі мұздап барады. Бүйткенше, шіркін-ай, тұла-бойымның безгек тигендей өртене лапылдағаны жақсы-ақ еді-ау деп қиялдаймын. Маңдайым, екі бетім, өн-бойым жалын ата алаулағанша қалтырап жатсам-ау! Ақырында өң мен түсті ажыратудан қалып, есеңгірей бастаймын. Шалықтап жатқанда телефон аппараты елестеп, тұтқасын құлағыма тосып, Панфиловпен сөйлесемін. Деревня жау қолында қалды. Дәл қазір ештеңе істей алар емеспін ». Адамдарыңызды аман сақтаңыз. Таң ата ұрысқа бастап шығасыз ». Балшық бәрін де істен шығарды ». Ұйықтасын ». Ұйықтауға болмайды сізге! ». Бірақ орнымнан тұра алмадым. Діріл қағып, сандырақтап жатырмын. Ұйқылы-ояу халде сарайға тағы біреудің кіргенін аңдаймын. Және жалғыз емес, өздері үш-төртеу секілденді. Әлдекіммен тіл қатысып, сабан үстіне тізе бүгіп, аяқ киімін шешуге кірісті. Жасамыстау жанның жөткірінгенін, ақырын ғана зілсіз жекігенін, жөтелгенін құлағым шалады.
Жөтелі таныс. Талайға дейін жауап жоқ. Не деген сылбыр едің, сайтан алғыр! Алдымен тамағын қырнап алып, ауыр күрсінді – мұнысынан « тағы да комбатқа тап болдым-ау » деген қынжылысы анық аңғарылып тұр; сонан соң ғана үн қатты: – Мен... Үндемеймін... Осынау орашолақ, мұртты солдат баяғыда-ақ әлдебір жылы жерді ықтап, кез келген шөмеле қуысын паналап дамылдаса болар еді, ал бұл мына сарайдағы өз взводын іздеп тапқанша түні бойы сенделіп, шарқ ұрған болып тұр. Қайтадан мәңгіремін. Арагідік рахаттана түсетіндеймін. Аңсаған қызу да жетті. Бірақ сандырақтап, күйіп-жанып жатсам да, жауынгерлерім мен батальон туралы ой жан қинайды. Мына сырқатты еңсеріп, орнымнан тұра алмай қалсам таңертеңгі жағдайымыз не болмақшы? Бірақ қозғала алар емеспін. Талмаусырап жатып сездім: әлдекім үстіме ықтияттап шинель жапты. Көзімді ашуға тырысамын. Біреу еңкейді де, созған қолым тікірейген келте шашына тиіп, Бозжанов екенін білдім. Пулеметтерді ретке келтіруге жәрдемдес. Шынайы тірлікті түйсінуден, уақыт мөлшерін сезінуден тағы да ауытқи бастаймын. Әлден мезетте құлаққа бірқалыпты, жағымды үн жететіндей: аттар күтірлетіп шөп жеуге кірісті.
Зу етіп және бір сәт өтті ме деп ойладым. Әлдебіреудің қарулы қамқор қолы етігімді шеше бастайды. Жоқ, қателескен екенмін. Бозжанов маған Синченконың даусымен жауап қатады: – Бұл менмін, жолдас комбат... Икемге келмей күмпиіп, қақиып қалған етігімді сыпырып, мұздай жалаң аяғымды құрғақ бірдеңемен сүртіп, лып еткізіп, жаңа шұлғау орай қойды; одан құтысын ұстап біраз әбігерленіп, маған стақан ұсынады. Спирт иісі мұрын жарды. Дем алмастан тартып салдым. Арақ көзден жас шығарып, өзегімді жылытты. Синченко үстіме тағы бір шинель жапты. Бірақ мұны да азырқанып, жан-жағымды жақсылап қымтау үшін, ешбір қымсынбастан, мені жас баладай аударыстыра бастайды. Зекіп қаламын: – Болды! Бар, кет! Бірақ сонда да қоймай, тұс-тұсымды шымқап жауып тынды. Осыдан соң ғана көңілі көншігендей: – Міне, енді дұрыс болды... Тағы не істесем екен, жолдас комбат? Тозақтың отындай ыстық шәй болса! Іштей мырс етіп күлемін. Шәй қайдан табыла қойсын! Арада біраз минут әлде сағаттар өтті ме екен: – Міне, жолдас комбат, ыстық... – деген дауыс естілді. Көзімді ашқанымда, таң атыпты.
Нығыз жабылмаған қақпа саңылауынан, қабырғадағы тесіктерден көмескі сәуле байқалады. Сарайда Синченко екеумізден өзге ешкім қалмапты. Екі езуі екі құлағына жеткен атшым стақан мен қызғылтсары және көкшіл бояумен әшекейленген бүйірлі термосты ұсына берді. Ақбозбен құстай ұшып санитарлық взводқа барып қайттым. Құйып беруге рұқсат етіңіз, жолдас комбат. Стақанды қос алақанмен қысып, ыстық, тәтті шәйді ақырын ұрттап, рахаттана ішіп отырмын. Жылы жерде. Бәрі де өз аяқтарымен тылға кетті. Келіп жетті ме? Босаған стақанды төмен қойдым. Тек біліп қойыңыз: екі қорабы ғана қалды. Аса мырзалық жасап тарата бермеңіз, өйтсек, өзіміз сымпиып қаламыз. Тәлім үйретуіңімен-ақ жалықтырып біттің. Темекімді тұтаттым. Бір сорғаннан-ақ түсіндім: тәуір болып кете қоймаппын. Шылым түтіні жүрек айнытып, таңдайымда кермек дәмі қалды. Сұрауды жалғастырамын: – Жұрт сонда қайда кетті? Ол түн ішінде-ақ шеп құру үшін бәрін шақыртып алды. Әлі кеуіп үлгермеген етікті тартып киіп алып, орнымнан тұрып, керіле бастаймын. Буын-буыным сырқырап тұр. Әл-дәрмен құрып, жата кеткің келеді. Оқасы жоқ, бой алдыра қоймаспын! Түнде ұйпаланып қалған киімнің қыртыс-тыртысын үстіме киіп түзетіп, белдігімді қынай тартып алдым.
Штабқа ма? Шепті шолып шығамын. Таң бозарып атты. Жел тыйылды. Күн тымық. Әлемет түнді де артта қалдырдық. Жаңа жауынгерлік күн – мың да тоғыз жүз қырық бірінші жылдың қазан айындағы жиырма жетісі басталды. Таңғы тұман 1 Дала күздің күңгірттеу таң шапағын көлегейлеген жұқа тұман бүркеніп тұр. Түнгі ызғар төңіректі едәуір тоңазытыпты. Шалшық бетіне қатқан нәзік мұз қабыршағы етік табаны астын­да шытыр-шытыр етіп, үгітіліп түседі. Алайда мұз қабығының астындағы лай қата қоймапты. Құрып кеткір батпақ тағы да атқызбайды-ау енді! Қайтсек екен? Дордияға бара жатқанда, кенеттен осы сауалдың жауабы қарсы алдымнан шыға келді. Тұман арасынан өзіміздің алдыңғы шепті – енді Дордияның басқаруына өткен рота аумағын көрдім. Сарбаздар тығыздап буда-буда сабан төселген саяз окоптарға жайғасқан. Тайыз орлар мен оның жиегіне үйілген топырақ түгелдей тап-таза, сарғыш сабанмен көмкеріліпті. Мұны жауға байқатпау үшін егіс даласының көз жететіндей жеріне пішен жаймаланған. Іс түгелдей менсіз – арнайы бұйрығымды күтпей-ақ, түнде өзім қатты сырқаттанып, аяқтан жығылып, қалшылдаған күйі дөңбекшіп, сарайда сандырақтап жатқан кезімде атқарылған екен. Енді жауынгерлердің бәрі әскери күйбең тірліктен қалт еткен сәтте бір кісідей ұйқыға кеткен.
Әрбір сарбаздың қасында, сабан бетінде винтовкасы жатыр. Майланған болат бекітпелері қараңдап, жарқ-жұрқ етеді. Бастарына граната және противогаз сөмкелері мен іші жартылай бос жол қапшықтарын жастаныпты. Қолдарындағы солдаттың өзге де керек-жарағы: адал серігі – кішкене сапер күрегі мен кенеп оқшантайын байқайсың. Өзіме қарай асыға басқан Дордияны көрдім. Анадайдан-ақ қолының ұшын құлақшынына тигізіп, ізет көрсетіп келеді, бірақ ол қимылы бұрынғысынша орашолақ. Еріксізден өмірі күн қақпайтын бозарыңқы өңіндегі секпіліне, сирек, ақшыл кірпігіне көзім түседі. Дегенмен Дордияның сырт келбетінде әлдебір өзгеріс бар. Маған тік қадаған бадырақ қара көзінен әдеттегі имену сезілмейді. Бәрінің де қарулары сақадай сай. Сарбаздар мен командирлерге ұйықтауға рұқсат бердім. Дордия уставтық терминдерді әрдайым қатаң сақтай қоймағанымен, ахуалды еш мүдірмей, күмілжімей, нақпа-нақ баяндап шықты. Шығын жайын да айтты. Қаза тапқандар мен жаралылардан бөлек бірнеше адам хабарсыз кетіпті. Оның ішінде рота командирі Панюков та бар. Даусым күтпеген жерден өзіме де сонша қатқыл естілген. Сайтан алғыр, осындайда ойымды мейлінше жайлырақ жеткізе алмай қалатыным бар. Дордия менің тік келуімді, әлбетте, істі жақтырмағаны деп қабылдап, беті-басы, мойнына дейін лезде қызарып кетті.
Әйткенмен, жүзіме тура қарап, айқын жауап қайтарады: – Мен бұйырдым, жолдас комбат. Дордия енді құптауды естігеннен бе – тағы да қызарды. Біз ішіне қалың сабан төселген окоптарды жағалай жүріп келеміз; мұнда солдаттар өліп-өше ұйқыға батқан – бұл көрініске өзгеше теңеу таппаймын. Шепті шола жүріп, әлсін-әлсін Дордияға да көз салып қоямын. Мұндай икемсіз, болбыр адамды командирін жоғалтып, ту-талақайы шыққан ротаны өз маңайына шоғырландыра қоюға итермелеген нендей күш? Қандай құдірет? Осыны қалай түсінуге болады? Кеше Дордияның аузынан шыққан: « Борыш – бәрінен биік » деген сөз ойға оралды. Бірақ сол борыштың түп-негізі неде? Неменеге сүйенеді? Тағы да кешегі: « Совет адамы деген кім? » де­ген сауал көз алдымда көлбеңдейді. Осы жайында Дордиямен пікір алмасуға ниет ауды. Жоқ, оған уақыт бар ма және мына орынның да ыңғайы келмес. Кейінірек бір сәті түсер. Тұман сейіле бастаған. Алыстан гүрс етіп зеңбірек атылды. Тағы біреуі, және бірі... Жер-жерде, оңнан да, солдан да күрсілдеген зеңбірек күркірі жиіледі.
Ақыр аяғында әуеге ширатыла көтеріліп, біздің де төбемізден суылдап ұшып өткен снаряд сонадай жерге құлап, жарылды. Биіктен тағы да гуілдеп снаряд ұшып, біздің сырт жағымызға түсіп, тасыр-тұсыр етті. Немістер нысананы көрмесе де, Тимковадан біз орналасқан алаңды біркелкі үзіліс арқылы атқылай бастады. Штабым қыр етегіндегі добал тастан қаланған ұзын кең сарайға жайғасыпты. Анадай жерде дәл сондай тастан созалаңдау етіп салынған племхоздың ат қорасы сияқты өзге де шаруашылық орындары тұр. Штабтың кіре берісінде, кезекші сақшы тұсында қос дөңгелекті арбаға жегілулі тұрпаты тығыншықтай Орал мәстегі тұқымдас ақбоз ат шөп жеп, жайбарақат тұр. Арба үстінде қалғып отырған көзілдірікті солдаттың Мурин екенін таныдым. Селк ете қалып, орнынан тұрмаққа ыңғайланған ұйқылы-ояу Муриннің қимылын жүргісі келді деп түсінген ат та еріксіз жұлқынып, қозғала жөнелді. Шайқалып, құлап қала жаздап, « Құр-р! » деп айқайлап тізгін тартып, арбаның жақтауына жармасқан Мурин шинелінің етегіне сүрініп, әупірімдеп жерге түсті. Ақырында, табаны жерге тиген ол солдатша бойын тіктеп тұра қалады. Бәрібір жөндей алмадық. Енді іске рота командирінің өзі кірісті. Ұйықтап жатыр ма? Тек... – Тағы не болып қалды?
Муриннің қылдырықтай ұзын мойны шинель жағасынан сорайып шығып тұр. Көзілдірігінің сынып қалған бір ілмегін сыммен бекітіп қойыпты. Айта бер. Сөзін бұдан әрі жалғауға батпаған Мурин ақбоз ат пен жаңа ғана өзі құлап қала жаздаған қос дөңгелек арбаға жалтақтай қарады. Осы көзқарасымен ол: « Бекінісіміз осал ғой » деп тұрғандай еді. Е-е, міне, бүгінгі батальондағы солдат ойының төркіні қайда жатыр! Ал өз ойым басқаша ма еді? Бірақ менің азапты толғанысым – жеке құпиям емес пе. Сондықтан: – Бізді біреу бастан салып қалғанша осында отыра береді деп кім айтты саған? Қайта, өзіміз жаудың төбесінен жай түсіргендей қылуымыз керек, – деп жауап бердім. Торытөбелден ырғып түстім де, тізгінді Синченкоға серпе тастап, сақшының қасындағы сарай есігіне қарай өттім. Жер еденде шиыршықталып, қарайып үлгермеген жоңқа шашылып жатыр. Сүргіленген қарағай шайырының жеңіл иісін махорка, дымқыл етік, су сіңген шинель иісі баса қоймапты. Қабырғада ағараңдап, сырланбаған бірнеше дайын терезе жақтауы сүйеулі тұр; құлап жатқан екеуін көтере салуға да ерінген секілді, біреулер басып жүргендіктен, жаңа жонылған тақтай бетіндегі етік іздері баттия көрінеді.
Есік алдында взводтағы солдаттардың бірі отыр, бірі жантайған; мен ылғи зыр жүгіріп, іс үстінде жүргенін көретін жас, тіптен, жасөспірім бала дерлік кіші лейтенант Тимошин қазір екі қолын сәндеп, кеудесіне қусырып, арқасын шалқайыңқырап, қабырғаға сүйеп отыр екен. Ол мені байқаған бойда, бірінші болып, орнынан ұшып тұрды. Көз қиығыммен далалық телефон қобдишасын іздеген едім – көрінбеді. Бірден түсіндім: ат-арбалар Волоколамскіден әлі келмеген болды. Тағы да майорды ойлап, іштей сыбап алдым. Сарай түкпірінен Рахимовтың ақырын ғана берген командасы естілді: – Встать! Смирно! Қасына тақалып бардым. Сарай ортасына қатар-қатар жалпайта тізген тақтайлар аласа үстелге айналдырылыпты. Үстінде бір-біріне жалғап желімдеген екі топографиялық карта, Рахимовтың үшкір қарындаштары мен жұмыс кітапшасы жатыр. Терезелердің бірінің түбіндегі верстакқа бөлшектелген пулемет орналастырылған. Оларды жинауға Бозжанов пен Заев кіріскендей. Екеуі де бойларын тіктеп қарсы алдыма тұра қалды. Шинельсіз, бас киімсіз жүрген Заевтың сәл ойықтау маңдайына май дағы жұғыпты; ұзын қолдарының білезігі де жылтыраған қап-қара майдан көрінбейді. Қасындағы Бозжановтың саусақтары да уәкіске матырғандай, қарақожалақ май.
Заев екеуінің ортақ бір әуестігі – бұлар мылтық атаулыны, әсіресе, бейтаныс, олжа қаруды шұқылауға керемет құмар еді немесе дәл қазіргідей өзіміздің істен шыққан пулеметтің кілтипанын тауып, бүлінген тетігін түзеуді тапсырсаң, әбден жөндеп, іске қосқанша ішкен асын жерге қояды. Заев пен Бозжанов сол бойда пулеметке қайта төнді. Рахимов жағдайды карта бетіне түсіріп, біз бекінген шептің желісін мұқият белгілеп үлгеріпті. Түнде батпақтап қалған зеңбіректер де қырға жеткізіліп, жота тасасынан атыс позициясын құрған. Рахимовтың мәлімдеуінше, Филимоновтың ротасы таң алдында келіп, бұлақтың арғы жағасындағы поселкеге орналасқан. Мақұлдауымды күткендей, ол маған сұраулы жүзбен қарайды, алайда картадан көз айырмаған мен ләм демедім. Онда Рахимовтың қолымен көрші бөлімдердің қапталдары белгіленіпті – біздің оң және сол қанаттағы көршілерімізбен арамыздағы қашықтық, шамамен, алты шақырымдай. Бізге – Панфиловтың резервтегі батальонына осынау қуысты бітеп, тосқауыл болуымызға тура келмекші. Әлбетте, екі ротамен оны бекіте алмадық. Қапталдарымыз ашық, жалаңаш еді. Екі жағымызда да – оңнан да, солдан ені бір жарым-екі километрдей жер үңірейіп бос жатты. Дивизия шебінің бұл тұсы жырық.
Дұшпанға осы қуыстарды байқап, ентелей кіріп, біздің флангілерімізді шеңгелдеп орап алуы үшін көп уақыт кетпейді. Ал бос аралықты қалай бітей аламыз? Онсыз да селдір тізбегімізді созып, қазіргіден де әлсірете түспекшіміз бе? Муриннің: « Төтеп тұра аламыз ба, жолдас комбат? » деген сөзі еске түседі. Терезе түбіндегі верстакта Заев пен Бозжанов бұрынғыша пу­лемет шұқылап жүр. О жақтан тықылдаған, тысырлаған дыбыс, арагідік бостан-бос сыбырлап сөйлеуге тырысатын Заевтың булыға күңкілдеген үні жетеді. Ол, тәрізі, тағы да бір бұралқы сөз айтып қалғандай. Бозжанов мырс етіп күлді. Мен алая қарадым. Заев түк болмағандай-ақ, өзінің арбиған сүйекті қолына аса үйлесе қоймайтын өте сақ, тіпті үлбіреген нәзік қимылмен білікке қыса кигізілген серіппені бұрап, тетікті қажетті қалпына келтіріп тұрды. Бұл орынды ол мүйізденген саусақтарының ұшымен іздеп тапқан. Көзі жұмулы. Сол сәтте оның самайы мен ұрты қыртыс-қыртыс, шықшытты кескінінің сұлуланып кеткеніне таңдана қарадым. Тұйық, тіпті немесе ұстамды жандар қатарына мүлде жатпайтын Заев ойына келген, көңіліне әсер еткен жәйттің бәрін дереу жайып салып қарап тұрар еді.
Біздің қазақ халқында мұндай адамдарды « аузын ашса, жүрегі көрінеді » деп атайды. Қазір оның жүзінен өз ісіне құмарлығы, нағыз шебердің сол жұмыстан рахаттануы оп-оңай оқылады. Маңайдағы жағдайды ұмытып, жан-тәнімен шаруаға берілген ол кеберсіп, жарылып кеткен ернін жаланып, күлімсіреп қояды. Іс, тәрізі, оңтайлана бастаған сияқты. Қайтадан картаға бұрылып, Рахимовтың сөзіне құлақ түрдім. Оның үнсіз сұрағын ақыры жауапсыз қалдырдым. Менде де тиянақты ой, айқын шешім жоқ еді. Немістер Тимководан ара-арасында атқылап қояды; кейде снарядтар мен миналар тура жанымызға түсіп жарылады. Алыстан құмыға күркіреген сарын жетеді. Мен ақыры шыдай алмай ақырып қалдым: – Заев!.. Үлкенге қалай жауап бересің өзің? Былайша айтқанда, « қылқаламның ең соңғы бояуын түсірсек » болды. Бес-алты минуттен кейін машина сақылдап қоя береді. Расында да, бірнеше минут өткенде қолдарын жоңқамен асығыс-үсігіс сүрткен ол жалтылдаған болат денені иығына тастай салып, бір жөткірінді де, адымдай басып, есікке қарай беттеді. Өзі шықпастан бұрын менен рұқсат сұрауды ескермей, әскери әдепті бұл жолы да бұзды. Бозжанов оның қателігін дереу жөндеуге тырысып: – Сынап көруге рұқсат етіңіз, жолдас комбат?
Мен үнсіз бас изедім. Бозжанов Заевтан бұрын жүгіре жетіп, есікті ашты. Ұзамай мен де далаға шықтым. Сарайға сыртын беріп тұрған Заев менің келе жатқанымды байқамай, Муринге: – Қашанға дейін күйбеңдемексің? Әбден босаңсып кеттің ғой! Жылдам! Бір аяғың мұнда, бір аяғың анда болсын! Мен өзімнің кейбір сөзімді, сөйлеу мәнерімді танып, езу тарттым. Бозжанов досына көзбен мені нұсқады. Кері бұрылған Заев: – Көп еркінсітпеймін, жолдас комбат! Иығындағы бір пұттық пулеметті көтерген ол сүйектен өткен суықты, ызғарлы тұманды, ылғал ауа райын сезбегендей, гимнастеркамен ғана, жалаңбас тұр. Мурин тұғырық сүйреп әкелді. Бір минуттен кейін пулемет соған орнатылып, бекітілді. Бозжанов лентаны салған. Заев мұз құрсанған жерге етпеттеп жата қалып, бірінші нөмірлі пулеметшіге тән қимылмен өзінің серейген сирақтарын талтайтты да... пулемет бытырлатып оқ шашты, оқпаннан жылтылдап, от ұшқындады. Сөйтті де орнынан лыпып тұрды. Бұдан соң ол жақын маңдағы шалшықтың мұзын өкшесімен ойып, суы мен балшығын араластыра көсіп алды да, қолына сіңіп қалған майды үйкелеп кетіре бастады.
Жуынуды тез аяқтаған соң қолын өте қарадүрсін әдіспен сүртті – қолтығының астына сүйкей салды. Осыдан кейін сарайда қалған бешпеті мен бөркін алуға жүгіреді. Бозжанов мен Мурин пулеметті қос дөңгелекті арбаға артты. Сарайдан ытқып шыққан Заев арба қорабының сыртына бір аяғын салбырата отырған бойда божыны қағып қалып, тығыншықтай ақбоз мәстекті желдірте жөнелді. Волоколамск берілді 1 Қазан айының жиырма жетісіндегі сол күн менің жадымда жекелеген көріністерімен сақталыпты. Ерде зілдей болып, қабаржып отырмын. Менің жабырқау көңіл-күйім Торытөбелге де берілетіндей. Қырау шалған тайғанақ шөпті үркектей басқан жануар да дәл мен секілді басы салбырап келеді. Қаңғыған мина әр жерге кезек құлайды. Міне, арт жақтан да бірдеңе тарс ете қалды. Торытөбел бір-ақ ырғығанда, соңымыздан ілескен Ақбоз да жалт бұрылып, үстіндегі менің атшыммен қоса мұрттай түсе жаздады. Мен жаңа күн қарсаңында қайтадан неміс музыкасына құлақ тігемін. Құрып кеткір, мынау тау басындағы ұлтарақтай жердің өзінде от ортасына тап болдық па! Төменде қалың тұман жамылып Волоколамск жатыр, ондаған, тіпті бәлкім, жүздеген зеңбірек зіркілдейді. Тимково жарқабағының екі жағынан да зеңбірек атқылап жатыр.
Ал біз, тау қойнауына бекінген екі рота мен тылдағы Фили­монов ротасы – жағалай қоршаған алапат от ошағында жалғыз қалдық. Байланыстан ажырап, өз дивизиямыздан қол үздік. Әйткенмен, сол нақ бойда басқа бір ой сап етеді: жоқ, біз бөлініп қалған жоқпыз, мына төңіректің бәрінде жауға оққа оқпен жауап беріп, айқасып жатқан біздің адамдар. Еңсеңді көтер, Бауыржан! Жау үрейіңді ұшырып, шайқасқа дейін-ақ жігеріңді құм қылып жібергісі келеді, ендеше, сен сабыр сақтап, ақыл-ойдан ажырамауға тиіссің. Ізінше Ақбоздың тағалары тықылдады. Түнгі тасқыннан кейін бұлақ тынышталыпты, тек судың қалай долданғанын әр тұсынан мөлдір мұз қабыршақ көмкерген тіреу бөренелердегі қап-қара іздер айғақтайды. Бау-бақша арасымен өтетін жалғыз аяқ жол арқылы поселкеге жеттім. Түнгі жорықтан кейін бірнеше сағат ұйықтаған ротаға тұрыңдар деген команда беріліп үлгеріліпті. Аула сыртындағы құдық басында жауынгерлер жуынып жатыр. Әлдекімнің арқасына қасындағы біреу шелектен су құйып тұр; ал керілген кезде бұлшық еті бұлтылдап, қызара түскен сом денесінен тамшы сорғалайтын жалаңаш адамның Курбатов екенін таныдым. Рота командирі орналасқан үйге таядым. Алдымнан Фили­монов қарсы жүгіріп шықты. Қырынғанына көп бола қоймаған секілді, күнқақты жүзі жылт-жылт етеді.
Аттан түскен сәтімде Филимонов баяндауға кіріседі: – Жолдас комбат, үшінші рота... – Жарайды... Үйге кірейік, Ефим Ефимыч, ақылдасайық. Бөлме ыстық екен – пеш жағылыпты. Ыңғайлана отырып, қабырғаға арқаңды сүйеп, бір сәт мызғыса, шіркін! Бірақ болбырауға жол бермеймін. Картаңды шығар. Картада батальонның позициясын белгілеп, біздің ашық қалған қапталдарды, майдан шебінде өзіміз бен көршілеріміздің арасындағы ешкімнің қорғауынсыз бос жатқан бір жарым-екі шақырымға созылған қуыстарды көрсеттім. Филимонов сөзімді кіжірейе тыңдайды. Өзімнің командирлік ой-толғанысымды көкейіне құйып, түсіндіріп берсем болар еді. Бірақ әлі пісіп-жетілген ешбір жоспарым да жоқ. Әлгі мезетте тау жақтан гүрсілдеген зеңбірек атысы жиіледі. Екеуміз де тіксіне қарап қалыппыз. Иә, үн қата бастаған біздің зеңбіректер екен. Жеделдете от шашуға кірісті. Пулеметтердің де тарсылы естіледі. Филимонов жауабымды күтіп, елеңдей қарайды. Іс ширықты. Немістер ойда жоқта сап ете түсіп, аңдаусызда соғуы ықтимал. Филимонов орнынан тұрды да, екі бүйірін кезек таянып, кібіртіктеп қалды. Бағдарды таңда да, рота алдындағы нысананың бәрін атып, сынақтан өткізіп ал. Жоғарыдағы зеңбіректеріміз атуды тоқтатқан жоқ. О жақтағы ахуал шиеленісіп бара жатқандай.
Тықыршып, мазам кетті. Қашпаймыз. Сарбаздарға түсіндір: командасыз атпасын. Шүріппені басуға асықпасын, асып-саспасын. Биікте біздің зеңбіректер гүрсілдеткен үстіне гүрсілдете түскен. Енді соларға қарай тартайын! Аулада Синченко шиыршық атып, аттарды даярлап тұр. Ырғып, ерге қондым. Торытөбелді құстай ұшыруға оқталамын. Жоқ, солдаттарды дүрліктірудің қисыны келмес. Сөйтіп, тізгінді әдейі тартыңқырап, жайбарақат кісіше көшеде жортақтатып келемін. Ат тұяғы көпірге іліккенде тағы тоқылдады. Міне, осы кезде ғана Торытөбелді еркіне жіберіп, өрге қарай өршелене салдым. Көк жүзін әлі де ақ шаңдақ кіреукелеп тұр, бірақ тау беткейі шайдай ашық. Саз-балшықтан үйген қалқа қасына шауып жеттім. Осынау шошайған тасаға артиллеристердің бақылау пункті жасақталған-ды. Далалық телефонға иіліп ( артиллеристерде жеке телефон байланысы бар еді ), темекісін де құныға тартып, әлдекіммен қызулана сөйлескен Кубаренко тұр. Шинелі батпақ-батпақ, лай түйіршіктері бетіне де шашырапты. Бір сәт телефондағы әңгімесін үзген ол маған дауыстайды: – Әкесін таныттық, жолдас комбат, тойтарып тастадық! Жағдайды екі қолын олай-былай сермеп түсіндіргісі-ақ келген Кубаренко еріксізден әскери тәртіпке мойынсұнып, бойын тіктеп баяндай бастайды. Немістер Дордияның ротасына қарсы шабуылға шығыпты.
Жауынгерлер жауды жусатып салған. Немістер енді өкпе тұстан айналып келіп соғуға әрекет жасайды. Біздің зеңбіректер олардың жолын бөгеп, тыпыр еткізбеген. Дұшпанның шегінбеске лажы қалмайды. Мен қайтадан сұрадым: – Біздің флангімізді байқап қалып па? Осы мезетте біреу аспанды көлегейлеген бұлдыр пердені сыпырып алғандай болды. Ауа әп сәтте мөлдіреп сала берді. Алыстан үйлердің дымқыл шатырлары мен күмбездер көзге шалынады. Ұйқыдан оянғандай селт етіп, тура Волоколамск іргесінде тұрғанымызды түсіндім. Мына жерде біз соған кіретін жолды қорғап тұрмыз. Бүгін осы қала үшін шайқаспақпыз. Ендеше қайратқа мін, тұнық ойды серік ет, комбат. Қаланы қақ жарып жатқан су-су қара асфальт жолағы жарқырайды. Бұл – тікелей Москваға апаратын Волоколамск тас жолы. Олар лек-легімен Волоколамскіні бетке алған. Қаланың тұс-тұсынан біздің зениткалар тарсылдап қоя берді. Биікте жарылған снарядтың қызғылт оты көз шағылыстырған күн сәулесінен зорға көрінеді. Қасымда тұрған Синченко ұшақтарды дауыстап санай бастады: – Отыз төрт... отыз бес... Отыз алты... Тасталған бомбалардың алапат соққыларының үні құлақ тұндырады. Ана тұс-мына тұстағы шатырлардан бұрқ еткен қарақошқыл түтін будақтай көтерілді. Көшелер бос, тек қаланың арғы шетінде жегулі аттар заулатып барады.
Теміржол стансасының маңындағы артиллериялық атыс саябырси қалды. Мұнысы несі? Не болды екен? Шынтақтап жатып байланысшылардың хабарламаларын тыңдауға кірісемін. Жау бұрынғыша батальонның селдір тізбегін атқылап қояды, бірақ бізге шабуыл жасайтын ойы жоқ секілді. Дордияның қасынан жүгіре жеткен Муратов дабыр-дұбыр етіп әлденені мәлімдеген болды. Денемнің қалтырауымен арпалысып жүрген мен бойымды әрең билеп, оның сөзін ұғуға тырысамын. Кенет Муратов тосыла қалған. Бұрылсам, көзі бақырайып, Волоколамскіге қарай аңтарыла қарап тұр. Атып тұрып мен де сол жаққа көз тіктім. Оқпанынан түтін бұрқылдайды. Танкі қалаға оқ жаудыра бастаған. Шынымен немістер ме? Бұлардың Волоколамскіге басып кіргені рас болғаны ма? Дүрбіні дереу көзіме тосып, құрышпен қаптаған қара сауытындағы фашистердің ақ крестерін айқын көрдім. Бір білетінім: қалада біздің әскерлер жоқ. Қазір тау беткейі мен етектегі окоптарға бекінген менің батальоным – Панфиловтың бірден-бір резерві. Немістер көшеден көшеге өрлеп, ентелей енген сәтте біз – пулеметі мен зеңбірегі бар алты жүз жауынгер сыртта отырмыз. Не үшін өмір сүремін өзі? Қан майданға не үшін кіремін? Мынау жаңбыр суы айғыздаған Мәскеу түбінде қу жанымды шүберекке түюімнің сыры неде?
Сонау қиыр түкпірден келген мендей дала баласы, Қазақ елінің ұлы, азиялық – не әкесінің, не ата-бабасының аяғы баспаған Москва үшін шайқасып, мына жерді нендей мұратпен қорғамақшы? Және жүрек түкпірімнен ешбір сүйікті әйел бұрын-соңды оята алмаған ғаламат құмарлықпен соғысып жүрмін. Мұндай ерен құштарлық қайдан келген? Совет елі – менің өз елім, өз Отаным. Мен далалық халқымды, оның ән-жыр, аңыз-ертегілерін, тарихын лайықты мақтан тұтатын қазақпын, қазір Қызыл Армия офицері деген атақты абыроймен арқалап, совет солдаттары – орыс, украин, қазақтардан құралған батальонды басқарамын. Қайткенмен, әрбір бұйрығымды мүлтіксіз орындауға міндетті қарауымдағы солдаттарым өзіммен тең дәрежедегі адамдар. Бұлар үшін бай-манап саналмаймын, үстем таптың өкілі емеспін. Балаларымыз мектепке қатар барады, әкелеріміз қанаттаса өмір сүреді, ауыр жылдардың қайғы-қасіретін бірге көтеріседі. Менің Москва түбінде, әкемнің де, ата-бабамның да табаны тиіп көрмеген мынау жерде соғысуымның мәні, міне, осында! Ендеше, дәл қазір неліктен тысқары жатырмыз? Қам-қарекетсіз қалған осынау минуттер мен сағаттар жанымды жегідей жейді. Атыс ұясы! Жотада бекінген Кубаренко зеңбірекшілерге беретін әмірін телефон арқылы емес, жалаң үнімен жеткізгісі келгендей, жан даусымен шырқырайды.
Лейтенант Обушковты шақыр! Тез! Ұшып түрегелдім. Сайда... Атыс ұясы! Не болған сендерге? Лейтенант қайда? Обушков, сен бе? Немістер сайға түсіп барады. Иә, иә, дәл сол жыра... Ол безектеген күйі бағдар координаты мен нысана өлшемдерін атап: – Оқтаңдар да, мәлімдеңдер! Мен дүрбі салып, қорғаусыз алаңға кіріп алған немістерді іздеймін. Міне! Кір басқан жасыл шинельдері күзгі қураған шөптің түсімен жымдаса қалыпты. Өздері күншуақта серуенге шыққандай жайбарақат жүр. Алдыда – кительшең жас офицер. Жалаңбас. Фуражкасын қолына ұстап, ақшыл шашын күн шуағына тосып қояды. Ол бір түп итмұрын тұсынан өте бере аялдады да, бұта сабағын сындырып, петлицасына қыстырып алды. Енді ше! Бүгін немістердің ең сәтті күні: Волоколамскіні басып алды ғой... Офицердің соңынан еркін саппен, едел-жедел басып солдаттары ілеседі. Бұларға өрге шығу оңай; автоматтары мен винтовкалары – арқада; бізді кісі ғұрлы көрмейді: оғымыздың жетпейтінін жақсы біледі. Ашық қалған аралыққа ендей өтіп, енді ешбір кедергісіз біздің тылға қарай өңмеңдеп барады... Ал біздің зеңбіректерде әлі тырс еткен дыбыс жоқ. Тездет! Айқайлаған – Кубаренко.
Осыны өзім де іштей қайталап тұрмын. Ақыры екі дүркін атылған зеңбірек үні құлақ тұндырды-ау. Сайда, адымдап бара жатқан немістер маңында екі жерден бұрқ еткен топырақ көкке шапшыды. Міне, енді әлгілерді жер бауырлауға мәжбүр етеміз! Енді азырақ тежелерсіңдер! Сегіз зеңбіректің бәрі де іске қосылды. Жан ұшырған немістер тұс-тұсқа безе қашып, жата қалысады... Көріп тұрмын: офицер өз солдаттарына қарай қайырылып, фуражкасын бұлғап шақырып, әлдене деп бажылады да, шөптесін еңіске түсіп алып, әрі қарай дедектей жөнелді. Оның соңын ала оқтан бұққан солдаттар жөңкіледі. Біз, қорғанушы жақ, өз позициямыздан аттап шыға алмаймыз. Ал шабуылдаушыда таңдау бар: ол бағыт белгілеп алып, тиімді деп санаған тұсынан соға алады. Дегенмен қорғаныстағы біздің де өз артықшылығымыз жоқ емес. Жау – жер жағдайынан хабарсыз, менің алғы шебімнің тереңдігін де білмейді, ол тек картаны басшылыққа алады. Ал маған мына маңайдағы өз позициям мен оның сыртындағы ой-шұқырдың бәрі таныс. Қуаты ересен жаудан аз ғана күшпен қорғана отырып, тау-тас, сай-саланы серік етіп, жер қыртысын да өз пайдама жұмыс істете аламын. Атысты басқарып, нысана бағытын түзеттірдім.
Біздің снарядтарымыз немістердің желкесінен және соқты. Біақ олар мына тұстан әрең көрінетін қалтарыс-бұлтарыс жыраларға қарай жалт беріп, көзден тасаланып, оқтан құтылып кетті. Ал, Филимонов, сақтан! Әлгілер тура саған қарай тартып ба­рады! Берік бол, Ефим Ефимыч! Құлақ осынау дыбыстарды ажыратып, саралап-сұрыптай берді, сонымен қатар, ең ғажабы, айнала төңірек тыншып, мүлги қалғандай әсер билейді. Осы алдамшы тыныштық сәтінде атыс даусының немістер қашып тығылған сай жақтан шығуын күтіп, тықыршимын. Өздері қапияда Филимоновтың төбесінен түсіп, ротаның тас-талқанын шығарып жүрмей ме? Пулемет бытырлата атты. Жоқ, бұл төменнен емес, Заев ротасының қапталынан жеткен үн. Шамасы, немістер бізді о жақтан да орағыта өтіп барады. Ал сай жақ тым-тырыс... Кенет әлдекім алып қолымен кенеп матаны дар айырғандай дыбыс шықты. Бұл – винтовканың дүркірете атқан үні еді, жүздеген винтовканың бір мезгілде күркірей атылған дыбысы – мұны менің қаншалықты аңсап күткенімді білсеңіз! Құлағым сатырлаған осы үнді ешбір өзге дауыспен шатыстырмайды. Төменнен тағы да бір дүркін оқ атылды. Елес пе, білмедім: оқ тиген немістердің аласұра шыңғырғаны, ауырсына күңіренгені естіліп тұр.
Міне, сендерге Волоколамск, міне, сендерге сәтті күн! Етектен біздің пулеметтердің де тарсылдап, винтовкалардың жеке-жеке шаңқылдай бастағанын байқап тұрмын. Жауынгерлерге: « Жауды аяма! Бірде-бірі тірі қалмасын! Воло­коламск үшін сазайын тартсын! » деп іштей үндеу тастадым. Көшелердегі ойқы-шойқы жолдармен шайқала теңселіп, қалаға кіріп үлгерген немістің біздің көліктерден кескіні бөлек ұзын жүк машиналары ерсілі-қарсылы өтіп жатыр. Арасында түр-түсін нақты ажыратып болмайтын көкшіл бояулы жеңіл автомобильдер де жүйткіп жүр. Қаланың Панфилов штабы орналасқан түкпір шетінде ұрыс әлі жалғасуда. Онда гитлерлік танкілер оқпанының шаңқылдағаны, біздің танкіге қарсы зеңбіректердің тарсылы, ірі калибрлі пулеметтердің тоқпақпен ұрғандай дүңкілдете соққаны естіледі. Волоколамскіні қолдан шығарып алған Панфилов қала жиегінде табан тірей қорғанып, тас жолды бермей, қидаланып, қақ айырылған дивизияны жұдырықтай жұмылдырып қайта түзіп, Волоколамскіні қорғауға жаңа майдан шебін құрып үлгеру үшін минуттер мен сағаттарды ұтуға бел буған екен деп долбарладым. Менің міндетім түсінікті: немістің алдын бөгеп, қаланың шыға берісіндегі жолдың аузын бекіткен біздің бір шөкім әскерімізге жаудың қысымды күшейтуіне ырық бермей, уақыттарын алып, Панфиловтың ойын іске асыруға барынша жәрдемдесу.
Бұлақ әзірше көріне қойған жоқ, ал Торытөбел шегіншектеп, басын бұлғақтатып, сыңареузілей берді. Тізгінді қаттырақ ұстап, жануарды тыныштандырмақ боламын. Мұның бір әлсіз сыры өзіме мәлім: Торытөбел жүрдек, төзімді, жуас жылқы, атысқа да бой үйретіп үлгерген, тек қан иісін жаратпайды. Сондай иісті сездіақ, әрдайым дәл қазіргідей тыпыршып, ала қашуға даяр тұрады. Еңіске ылдиладым. Атты еріксіз тоқтатамын. Оқ қатары ми-батпақтау жағада өскен тал-шілікті түгелдей қырқып түсіпті. Жүгірген бойында ажал тырнағына іліккен көк-жасыл шинельді адамдардың денесі жағалай жайрап жатыр. Ана тұс-мына тұстан да ирелеңдей ағып, бұлақ суына қосылған қызылала қан ізі көрінеді. Енді мен де, жан-жануарларға қарағанда иіс сезу түйсігіміз осалдау болғанымен, ауыр қан иісін сездім. Синченконың астындағы жуансирақ Ақбоз былқ етпей арт жақта тұр, ал Торытөбел тыпыршып, тізгінмен алысып келеді. Өліктер арасымен аяңдай бердім. Ақшыл шашты жас неміс шалқасынан жатыр. Гербін күміс жіппен зерлеп тіккен офицерлік фуражкасы төмен қарай домалап кетіпті. Жағасында әлі де қыстырулы жатқан бірнеше алқызыл моншақ-жемісі бар итмұрын сабағын көрдім. Мәйіттің сұп-сұр кең маңдайынан әлсіз таңба – кірген оқ тесігі байқалады. Жүрегімде аяныш сезімі ояна қойған жоқ.
Бізді құлдыққа салу пиғылымен жерімізге баса-көктеп кірген сендердің бәріңе оққа оқпен жауап қатып, көздеріңді жоямыз! Өліктердің арасымен аяңдап, Торытөбелдің тікірейіп кеткен жалынан сипап келе жатып, жолымыздың ойда жоқта оңғарылғанын түсіне бастаймын. Сол кездейсоқ сәттіліктен мына ми-батпақ сай жауға ажал апаны болып жолығыпты. Әуелде иек астынан табыла кеткендей қуантқан атыраптың жер қатпары, ой-шұңқыры немістерді біздің құрулы тұрған зеңбіректердің аузына, Филимоновтың винтовкаларының қақ маңдайдан қадалып, дүркірете ататын оғының өтіне алып шығыпты. Осы орайда батальон командирі – өзім не бітіріппін? Ештеңе де. Немесе, анығырағы, бітіргенім шамалы екен. Тек Филимоновқа: « Сарбаздар құрсақты ойламау үшін атуды бастасын. Бағдарды таңда да, рота алдындағы нысананың бәрін атып, сынақтан өткізіп ал » – дегенмін. Мұндағы жеңіске ақылмен жеттім дей аламын ба? Жоқ, тек сәті түскен еді... Біз, орайы келіп, немістерге « тосынсый » жасадық. Иә, Москваға иектеп жеткен гитлерлік таңдаулы армия күннен-күнге әлсірей түскен-ді. Жол бойындағы ұрыстарымыз, тосқауылдан дүркірете оқ атуымыз, үрейден ес жыя алмай аңыра қараған неміс автоколоннасын қақ жарып өтетін жедел-жорығымыз ойға оралады. Ал Мәскеу түбінде арпалысып жүрген жалғыз біздің батальон ба?
Жаудың қанына боялған сай-жыра тек осы ғана ма? Немістер біздің окоптарды біраз төмпештеді. Заевқа позицияны ауыстырып, бұлақтың арғы бетіне шығып, бізге Волоколамск тұсынан қалқан болуды бұйырдым. Заевтың жауынгерлері тік жардан түсіп, сайға соқпай, бұлақты кешіп өтіп, қала сыртындағы зираттарға жетті де, мола төмпешіктерінің арасына жайғасты. Қаладан шеткерілеу жатқан алаң ортасындағы ауылшаруашылығы техникумының ұзын тас ғимараты сонадайдан көзге түседі. Жердің ойқыш-ұйқыш бедері үйдің төменгі қабатын тасалап тұр: жоғарыдағы қираған терезелері мен шатыры ғана көрінеді. Үй төбесін әлсін-әлсін будақтап, қалқи көтерілген қызғылт тозаң тұтыпты. Немістер берік қабырғаны қақыратып тастағсы келгендей, ғимаратты снаряд астына алған; алайда тас қамалға мықтап бекінген біздің сарбаздар пулеметпен де, зеңбірекпен де атқылап, винтовка оғымен қоса осқылап, берісер емес. Онда Хрымовтың полкі қорғанғанын білеміз. Біздің арамызда екі жарым килеметрдей жер бар. Осы меже мен өзге де бос қуыстарға сыртымыздан біртіндеп немістер кіре бастайды. Онда өз резервімді – лейтенант Брудный бастаған барлаушыларды жөнелттім. Взводтың ытқып шығуы сол-ақ екен, тыл жақтан кенет зениттік пулемет сақылдап қоя берді. Үздіксіз атқылаған неміс автоматтарының үні кілт тыйылды.
Ең қысылтаяң шақта көмекке келе қалған кім болды екен? Жол бойындағы қурай арасында жасырулы тұрған зениттік атыс ұясы есіме түсті. Бүкіл дүниеден оқшауланып, иен далада қалғанымен, өз қаруларынан ұзап ешқайда кетпеген он бес-жиырма зенитші ойда жоқта бізге қалқан болып ұрысқа қосылып, жердегі нысананы соққылауға кіріскен болып тұр. Онда не боп жатыр өзі? Біздің адамдар жан-жақтан атылған оқ астындағы алып тас үйден кетіп қалғаннан сау ма? Менің көршім -Хрымовтың полкі шегінуді ұйғарды ма екен? Ал соның қарауындағы ашық алаңды бекіту үшін көмекке келген мен қайтпекпін? Брудныйды Хрымовтың штабына жібердім. Алғыр, қимылы шапшаң Брудныйдың байқатпай өтіп, жауынгерлік хабарлама жеткізіп, тың мәлімет пен жаңа бұйрықты қолма-қол алып келетіні анық. Күн қалың бұлт сыртына жасырынып, маңайға кешкі көлеңке түсіп үлгерді. Таңертең Хрымовтың штабы тұрған блиндаждарда қазір ешкім жоқ көрінеді. Техникум ғимаратын немістер жайлап алыпты. Ол жақтан енді солардың пулеметтері соққылай бастаған. Кеудедегі жанды жеген аласапыран ойларға енді Хрымовқа деген реніш қосылды. Айт-ұйт жоқ, өзіне жәрдемге келген батальонды тастап тайып тұрғаны несі? Дереу шешім қабылдадым: шегіну керек. Осы бұйрықпен жаушыларымды роталарға жөнелттім.
Жиналатын жерді де белгілегенмін: алаң ортасындағы қарағай орманы. Шегіну. Добал тастан салынған сарайдан бәрі кетіп үлгерді – бұл жай біздің штабтың міндетін атқарған-ды; тек Рахимов өзінің қағаздарын әлі жиыстырып жүр, ал мен қабат-қабат жұқа тақтай үстінде отырмын. Жұмыс дәптеріне әлдебір соңғы таңбасын түсірген Рахимов онысын планшетке мұқият салып, портупейін түзеп, бөркін баса киген соң маған көз қиығымен: « Дайынмын! » дегендей белгі береді. Екеуміз сарайдан шықтық. Далада күн қайта суытты: өрекпіп, жел күшейді; көк жүзін шұбатылған бұлт торлады. Айналадан атыс дыбысы естіледі. Қаңғыған оқ « Фьють! Фьють! » деп ысқыра зулап, мұнда да кіріп кетіп жатыр. Анандай жердегі атқораға ұқсас ұзынша үйдің қасында санитарлық взвод жүктерін тиеп, жолға даярлануда – бұрын онда племхоздың малдәрігерлік емханасы орналасқан еді. Ауыр жаралылар әлдеқашан сыртқа шығарылып, төбесі жабық жүк арбаға жайғастырылған. Өз аяғымен жүре алатын жеңіл жарақатты сарбаздар аттануға берілетін нұсқауды шыдаммен күтіп отыр; үй іргесіндегі тымық орынға тізе бүккен кейбіреуі ақырын ғана өзара тіл қатысады, көбінесе, бір сәт ұшқан оқтың дыбысына әлде өз жүрегіне немесе сырқатының сырына құлақ түргендей үнсіз қалады.
Арба маңында безек қаға тыпыршып, біздің дәрігеріміз Белен­ков жүр. Өзі тоңып, бүрсиіп алыпты: шинелінің жағасы көтерулі, пенсне қондырған мұрнын қол орамалымен қайта-қайта сүртеді. Бір бүйіріне дөңбектей қылып, Қызыл Крест белгісі бар сөмке асып алған. Таяудағы батальонның оқу-жаттығу жорығы кезінде осы докторлық бұйымының су жаңа кезі есімде қалған екен – енді түте-түтесі шығып үлгеріпті. Брезент сөмке сыртындағы жуылған дақтардың арасынан кетпейтін йод ізі қарая көрінеді. Бұл – дәрігерге керосин шамның көмескі жарығымен жұмыс істеуге тура келген кешегі түннен қалған таңба. Әрине, ұйқысы қанбаса, шаршап-шалдықса, күйгелектенбей қайтсін. Беленков Рахимов екеумізді көрген бойда ветеринарлық пункттің ашық тұрған есігіне жалт етіп бұрыла қарап, айқай салды: – Киреев, неменеге қыбырлап жүріп алдыңдар? Бол, тез! Штаб кеткелі жатыр. Шыға берістен етжеңді, болбыр Киреев көрінді. Қолында әйелдерше қарнына тіреп, құшақтай ұстаған жылтыр ақ тегенесі бар; онысында әртүрлі шыны сауыт, қалта сияқты ұсақ-түйек үюлі жүр. Артынша артынып-тартынған санитар шықты; оның да қолындағы буда-буда дүниеден ораулы арқан мен жіңішке қайыс белдіктерді ажырата аласыз. Доктор қайтадан Киреевке бас салды: – Қайдағы бір ескі-құсқы нәрсені қашанғы тасисыңдар!
Сапқа тұрыңдар! Жүреміз! Жорықта белбеу – ең қажетті дүние. Мұншама көп нәрсені не қыламыз? Бізді күтіп тұратын ешкім жоқ! Киреев, бұйрықты неге тыңдамайсыз? Қарт фельдшердің менің сұсымнан ыға қоятын түрі байқалмайды. Киреевке ілесіп үйге кірдім. Бұл – мал дәрігерлері асығыста тастап кеткен племхоздың дәріханасы екен. Әр жерде шашылып жатқан қағаз: ескі газет-журналдар, машинкамен де, қолмен де жазылған парақтар жайрап, аяқ астында жатыр. Шеті жыртылған қалталардан еденге төгілген түрлі-түсті ұнтақ етікпен тапталып, бүкіл бөлмені былғапты. Ақ сырмен боялаған сөрелерге латын әрпімен таңбаланған банкілер тізілген. Терезенің тақтай кемерінде мойны кең, аузы сүргішпен бекітулі дөңбек шишалар қатарласып тұр; ішіне қарақошқыл сұйық – бура құйылған екен. Ол иесіз қалған дәріхананың өзге де байлығын көрсетпекке ыңғайланып еді, сөзін бөліп жібердім: – Мына асқазан дәрісін ал! Сонымен сөз тәмәм! Және келешекте дәрігерге қарсы келуші болма. Киреев қымбат бағалы шишаларды құшағына аялай қысқан. Алайда біреуі бәрібір сыймады. Ол менен: – Жолдас комбат, мынаны үстіңгі жағына қойып жіберіңізші, – деп өтінеді. Ыждағатты фельдшердің айтқанын істедім.
Сықап тұрған сөрелерге қайырыла қараған Киреев қапалана бас шайқап, қолындағы заттарымен санитарлық взводтың уақытша тұрағынан сыртқа шықты. Бір минуттен кейін ол ат айдаушыға тағы да үйде жүргендей қалыппен: – Құдай қолдасын!.. Ақырындап жылжы... – деді. Артта ілескен жаралылар үйме-жүйме топталып алыпты – мұндай сәтте ешкімнің қалып қоюға дәті бармайды. Біз алқаптағы тасалау орындардан шығып үлгердік, поселке үйлері артта қалды. Алда шөп басып қалған жайдақ шақат жатыр, жау үш тұсынан бірдей атқылайды. Бір шақырымдай шамада қараңдаған шоқ тоғайға жету үшін осы межеден өтуіміз керек, рота командирлерінің жиналауына нұсқаған жеріміз – сол. Роталар әлі қозғала қойған жоқ. Жазық далада азынаған жел мал тұяғы таптап, қырқылып бітуге таяған шөпті тарақтап, дірдек қақтырады. Жел екпіндей соққан сәттерде шөптің сирек сабағы жапырайып қалады да, тықыр шабындық үстімен бозала көлеңке жүгіре жөнелгендей болады. Санитарлық арба орманға қарай бұрылып, тіке салғанда дөңгелектер де жолсыз шөптесін бетімен жеңіл қозғала бастады. Бір мезет аялдап, кең даланы шолып тұрдым. Роталардың да орнынан көтерілетін уақыты жетті емес пе. Құдды осы ойға жауап қатқандай, алаңқайға зираттың сыртынан екінші рота шыға келді.
Жұрт үйдек-түйдек болып жүгіре басады, кейбірі алға озып шығыпты, солардың арасынан алдымен Заевты ажыраттым. Екі шынтағын бүйіріне қысып алған ол еңкеңдеп, алды-артқа қарамай дедектейді. Пистолеті белдігіне қыстырулы, шинелінің қалталары қампиып, салбырап кетіпті, тәрізі, оған патрон толтырып алса керек. Ілгері шыққандарды арттағылары қуып жетпек ниетпен ышқына жүгіреді. Солармен бірге Бозжанов та жүйіткіп жүр. Өзі жүгіремін деп терлеп те кетіпті, жіпсіген шекесі жылт-жылт етеді. Түрлі-түсті: қызыл, сары, жасыл оқ легі асыққандардың қыр соңынан қалар емес. Осы жылтылдаған « шыбық » жауынгерлерді, бейне бір, шықпырта қуалайтындай. Бір сәт шалғында жортып келе жатқандардың жүрек соғысын естігендей, жан ұшыра жүгірушілердің бұлдыраған көздерін көргендей күй кешемін. Ал егер іздерінше немістер өкшелеп жетіп, баса-көктесе не болады? Жоқ, ол жарамайды! Торытөбелді құйындай ұшырып, жүгіргендерді жарты минутте қуып жеттім. Қарсы алдарынан шығып, тізгін тарттым. Алқына басып, алдыңғылары да келді. Қалыптасқан тәртіп рефлексі дереу әсер етіп, бұйрыққа дағдыланған сарбаздар тежеле қалды. Солдаттық тәртіппен шегінеміз. Заев, мынадай бейберекетке жол бергенің не? Заев маған қарай беттеді.
Ентігіп, екі иінінен демалып, тіл қатады: – Жолдас комбат, бізді артымыздан пулеметшілер бүркемелеп тұр... Мен ойлап едім... – Немене ойлайтыны бар, бықпырт тигендей безіп келе жатсаң! Взвод-взвводыңмен шегін! Басқар! Сол бойда команда беруге кірісті: – Бәрің реттеліңдер! Бірінші взвод, сапқа тұр! Екінші мен үшінші, шегінушілерді бүркемелесін! Жұбыңды жаз! Кеңірек... Бұдан да кеңірек... Сіңірлі жұдырығын көтерген Заев айбарлана дауыстайды: – Шагом... Сөйтті де және шаңқ етті: – Марш! Мұндай шақтарда менің орным қайсы? Егер алдыда жүрсем – арттағылар шыдамай тағы да жүгіре жөнеліп, өзгелерді қоса дүрліктірмей ме... Шағын төбешікке тақалып, ерден ырғып түстім де, Синченкоға аттарды орман ішіне апаруды бұйырып, өзім дөңеске көтерілдім. Енді мен маңайдағылардың бәріне көрінемін. Жүздеген түрлі-түсті « шыбын » бұрынғысынша асыға басып, ұзап бара жатқан қос тізбектің төбесінен, адамдардың сұлбасы арасынан зу-зу етеді. Кенет өз-өзімнен үрейім ұшты: қазір немістер взводтың қақ жартысын жойып жіберуі мүмкін ғой. Жоқ, бәрі есен-сау келе жатыр, әзірге оқ тигеннен аман. Жоғары көтерілген тағы да бір сап тізбегі жүріп барады.
Заев та өзіне бір төмпешік тауып алып, жүгіре шықты да, екі жұдырығын бүйіріне таянып, кетіп бара жатқан ротаны сонадайдан үнсіз бақылауға кірісті. Ақырында ол да маған алая бір қарап алып, өзінің биігінен түсті де, ұзын сирағымен аршындай аттап, ротаның соңғы тізбегіне ілесе жөнелді. Даусынан абыржығаны аңғарылады: – Жолдас комбат, төмен түсіңіз. Бұл жер өте қауіпті. Аса елемеймін: – Кете бер... Саған мұнда қал деген кім бар. Жоқ, Бозжанов мені тастап кеткісі келмей тұр. Жалпақ жүзінен жәбірлену табы аңдалып қалды, бірақ со бойда шамданғанын ұмытып, көзі бақырайып, айналаға аса сақтықпен шола қарайды. Жайылымның екінші шетінен Филимоновтың ротасы емпелеңдеп келе жатқанын байқадық. Бұлар да тәртіпті ұмытып, топырлап алыпты. Кейбір жауынгерлер командирлерінен де озып кеткен. Әне, жинақы, сидам денелі Филимонов солдаттарының арасында құлындай ойнап, лыпыл қағып жүр. Мені байқап қалды да, кілт тоқтады. Қасындағылар оны орағыта, айнала өте берді. Бірақ комбатты олар да аңдады. Жүгіріңкіреп, алға озғандар екпінді баяулатты.
Филимонов әмірлі үнмен команда бергенде бәрі жалп етіп жата кеткен; бүгежектей жүгірген сарбаздар өз бөлімдері мен взводтарындағы орындарын тауып, оқ атылған жаққа қарай қалысты. Атыс, оқтың ысқырығы, арбакештердің ащы даусы аттардың делебесін қоздыратындай; жетектің шетіндегілері болса-болмаса жұлқынып, шаба жөнелуге ұмтылады. Жаралылар арба жиегіне иін тіресуді доғарған, іркес-тіркес шұбырып келеді, кейбіреуі аяғын ақсаңдап әрең басып, артта қалыпты. Доктор Беленков оқ бойы озып кеткен. Өзі жылтырай ұшқан бытырадан бұғып, басын шинелінің көтерулі жағасына тығып алған. Міне, ол артта жүз қадамдай жерде қыбырлап келе жатқан арбаға бұрыла қарап, өз взводы мен жаралыларды күтуге мәжбүр болды, бірақ сумаңдап ұшып, мезетте қалпақтай түсіруге даяр түрлі-түсті оқ оны орманға қарай тұра жүгіртеді. Өзінің дәрігерлік сөмкесін қыса ұстап, жүрісін тездеткен Беленков, енді артқа қарайламауды ұйғарғандай. Ілгеріге жаралыларды жіберіп, солардан кейін едел-жедел, жүгіре басып, взвод-взводымен Филимоновтың ротасы келеді. Соңғы тізбек легінен командирдің өзі де көрінді. Қатарласа бергенде ол маған қарай басын бұрып, өз комбатына көз алмай ұзақ қарап, адырдың тұсынан өтті.
Іші-бауырым қайта жылиды: міне, менің хас батырларым... Жегулі артиллериялық аттар бүлкілге салыпты; шымды жапырған зеңбірек дөңгелектері зыр қағады. Әлдеқайдан сап етіп, мығым сабалақ тірсек атқа жегілген қос доңғалақты пулемет арбасы шыға келді. Қорабына пулеметшілер жайғасқан. Ең соңында Дордияның ротасы кетіп барады. Жау жылтырақ оғын бұрынғыша уыс-уысымен зырқырата берді. Соның бірі құрбандығын тауып тынды. Тізбектегі әлдекім бүк түсіп отыра кеткен бойы орнынан тұрмай қалды. Оны жолдастары көтеріп ала жөнеледі. Сапты тұйықтаушы – олпы-солпы Дордия. Қасында екі байланысшы бар – тәпелтек Муратов пен бойшаң, келбетті Савицкий. Бір кезде Муратов иығын ұстай алған. Дордия оқ тиген байланысшыға тұра жүгірген сәтте: – Кідірмеңдер! Алға! Шинелінің жеңін қапсыра қысқан Муратов та жүрісті тездетті. Осылай кейінгі үшеу де жылдамдатып ұзай берді. Орманға қарай адымдап келеміз. Бозжанов айналаға жалтақ-жалтақ қарайды. Немістер қуып жетуі мүмкін. Тез жүрейін-ақ деп тырысқанмен, сүйретіліп, зорға келемін. Зу етіп өте шыққан бір сағат арасындағы кеудені кернеген ашу-ыза, жан күйзелткен уайым енді құлазуға, шаршап-шалдығуға ұласқанай. Жүгіре жөнелетіндей ниет те, күш те жоқ. Бозжановқа ілесіп, жауған оқ астында сүметіле басамын.
Бұл – табандылық та, батылдық та емес, әшейін, әлсірегендік еді. Биікке шығып, қалқайып тұрғаныңыз не? Ол – борыш... Менің кәсіби міндетім. Ойымды іштей: « Сен екеуміз әскери адамдармыз, жоғары кәсіби маманбыз. Қаза табу біздің кәсібіміздің табиғи салдары » деп жалғастырдым. Әйткенмен, осыны дауыстап айтудың қажеті не? Сол себептен: – Мен бірінші болып кете алар ма едім? Егер командирі қашса, жауынгерлері одан бес шақырым озып кетер еді ғой, – дедім. Алда-жалда сіз оққа ұшсаңыз, батальонның жағдайы не болмақ? Мен күліп жібердім: – Өткен түнде мұрттай түсіп, батальон үшін өлгенмен бірдей болғаным өзіңе аян. Бірақ менің орнымды алмастыратын адамдар табылды емес пе. Бозжанов төңірекке тағы елеңдей қарап, асықтыра түседі: – Жүрсеңізші тезірек! Ағаш арасында арып-талып, тізе бүккен жауынгерлер командасыз-ақ атып-атып тұрды. Отыра беріңдер, – дедім мен. Әлдекім маған ағаш шөркесін ұсынды. Сылқ етіп отыра кеттім. Ағаштар діңгегінің арасынан жаңа ғана өзіміз жүріп өткен жон көрінеді. Жайдақ дала тағы да меңірейіп, қаңырап жатыр. Тек тықыр шөпті тырмалап, жел гулейді.
Аспан жиегіндегі түйдек бұлттар саңылауынан күздегі ерте батқан күн шапағының күңгірт нұры қылаңытады. Синченко аттарды әкелді. Торытөбел менің қолыма қарай ұмсынады. Мен Торытөбелдің жұмсақ ернінен аялай сипадым. Өзіміз де тамақсыз қалдық. Айпақшы, темекі бар ма, Синченко? Синченко бір қорап « Беломор » ұсынды. Қасыма пулеметшілер Блоха, Мурин, Қалимолдин келді. Жандарында Гаркуша да бар. Үсті-бастары балшық-балшық. Аласа бойлы Блоханың ақшыл қасы қоңырқайланып кетіпті, оған жарылыстардың шаң-тозаңы мен бүгін пулеметшілер, тегінде, бірнеше мәрте аунап шыққан зират арасындағы қара топырақтың жұққаны анық. Бойын тіктеген Блоха: – Мәлімдеуге рұқсат етіңіз. Пулемет сынып қалды, – дейді. Көңілсіздеу жауап қаттым: – Жарайды... Сынса сынсын. Сарбаздар тұс-тұстан менің шөркемнің айналасына шоғырланып, әңгімемізге ден қояды. Бір қорап « Беломорды » ашып, ұсына бастаймын: – Кәне, жолдастар, тартыңыздар. Алайда бірде-бір қол созылмайды, ешкім папиросқа жуымайды. Блоха бас шайқайды. Мурин де жіңішке мойнын үнсіз қисаңдатып, қабыл алмады. Тіпті тақыс, тәмпіш танау Гаркуша да қазір қиыс қарай қалыпты. Гаркуша, алшы. Байқаймын, Гаркуша қобалжып, алар-алмасын білмей тұр.
Бірақ ол да жүзіме тік қарады: – Жоқ, жолдас комбат. Өзіңіз тартыңыз. Біз көппіз, бәрімізге бірдей жетпейді. Әрқайсымыз бір-бір сорсақ та рахаттанып қаламыз. Бұрылғанымда, темекі түтінімен ысталып, сарғайып, жирен тартқан Березанскийдің мұртына көзім түседі. Жауынгерлерге таңырқай қараймын. Жоқ, таңырқау дегенім де аса дәл сөз емес. Солдатқа папирос ұсынғаныңда оның қабылдамауы екіталай нәрсе ғой. Бірақ менің сарбаздарым бас тартты. Мен бұларды қатаң тезге салдым, аямадым, шаршап-шалдыққанда тыным бермей, демалыссыз қалдырдым, жауған оқтан қашпауға мәжбүр еттім, ал бұлар... Бұлар мені бір ғана папиростың өзінен қаққылары келмей тұр. Кішкене жалын саусақтарыма жетіп, күйдіре бастағанда шырпыны лақтырып жібердім. Шеті тістелген папи­рос қораптағы орнына қайта орналасты. Сол минутте шылым шегуге ешбір құлық болмады. Тағы едәуір отырдым. Ауыр күрсініп алып, айғай саламын: – Рота командирлерін шақырыңдар! Командирлер жүгіре жетті. Момышұлы үнсіз қалды. Қажып-қалжырау, мұң-нала, күйініш-шер, шаттана қуану, мақтаныш, сарбаздарға деген сүйіспеншілік – бәрі араласа жымдасады... Басқа не айтуға болады?
Орман арасындағы кішкене ғана оқиға, « Беломордың » соңғы қорабына қатысты әңгіме соғыста бастан кешкен сезімдердің ең бір айшықтысы ретінде ұмтылмастай жадымда қалыпты. Бұл да біздің хикаятымыздың шарықтау шегінің, шырқау биігінің бірі... Осы жерде үлкен нүкте қоялық. Үлкен нүктеден кейін 1 – Үлкен нүкте қоялық, – деп қайталады Бауыржан Момышұлы. Ол менің қасымдағы томар үстінде отыр. Біз шайқас кезеңдерін алмастырған тымық шақтарда блиндажда емес, осында – Калинин майданының түнеріңкі орманындағы мүк басқан құмдауыт жал басында жиі әңгімелесетінбіз. Былтыр алапат айқастар өткен Мәскеу түбіндегі алаңдар мен шоқ тоғайлар жүздеген шақырым кейін қалған-ды. Мұндағы Холм мен Старая Русса маңында жазғы күн сәулесі ормандағы оймақтай алаңды жылытып жарытпайды. Мен әлсін-әлсін маңдайым мен мойныма қонған масаны шапалақпен ұрып өлтіріп әлекпін, ал Момышұлы шаққанды елең қылмады. Екі білегін өзінің мүкке тіреулі айнымас қылышының сабына артып қойып, ойланып отыр. Оның қолдары да бет-пішіні секілді қоладан немесе қара еменнен қашап жасағандай әсер қалдырады. Бүгулі арықша саусақтарының да сүйегі сүйріктей. Қолының сыртындағы сәл білеуленген көктамыры айқын көрінеді. Момышұлы күтпеген жерден әнге салды. Созылыңқы, мұңды әуеннің сөзін түсінбедім, – ол қазақша әндеткен еді.
Сөйтіп, жүріп келеміз, жүріп келеміз... Қасымызда маса қуу үшін жаққан от түтіні шалқиды. Мен қарағай бұтағын тастап едім, біраз бықсыды да лап етіп тұтанды. Бауыржан қара көздерін аздап жұмып, томар үстінде сәл ырғатыла, қайтадан мұңды әнін жалғады. Енді ол орысша әндеткен-ді. Дала – еркіндіктің, бостандықтың бейнесі. Қалада өзіңді шектеулі сезінесің. Ал сайын сақарада кеңістік түпсіз. Көңілің тебіренсе, әнге саласың. Мен еркіндік үшін жаратылған жанмын, кең далада дүниеге келдім; ал кейін, көріп отырғаныңыздай, солдатқа, офицерге айналдым. Солдат – тәртіптің символы. Кітабыңызда сол еркіндікке жету жолында осындай қыспаққа түсудің мәнін түсіндіріп бере алар ма едіңіз? Әйткенмен, өзінің түйген ой қазіргі тұжырымына, тәрізі, көңілі толмағандай. Дегенмен, нартәуекел. Әлем біздің кім екенімізді білгісі келеді. Шығыс пен Батыс: « Сен кімсің, со­вет адамы? » – деп сұрайды. Біз бұл сұраққа соғыста жауап бердік. Және беталды мылжи салатын бос сөзбен емес, тәртіп тілімен, шайқас тілімен, оқ тілімен айттық. Өзіміз туралы майдан даласындағыдай, шайқас алаңындағыдай ешқашан да дәл осыншалықты дәлелді, айқын айтып көрген емеспіз.
Иә, Волоколамск түбіне оралайық та... Жүріп келеміз, жүріп келеміз... Өткен шақ елестеріне шомған Бауыржан Момышұлы қайтадан қазақша күңіренте әндетті. Қайда кетті? Ол жөнінде ештеңе айтпадыңыз ғой. Кей-кейде мені « өзі бір ар-ұждан мүгедегі емес пе екен? » деген ой қинайтын. Сонау сұмдық түнде ротасын тастап, бізден әдейі қашып кетпеді ме деп талай толғандым. Санаң сан-саққа жүгіріп, әртүрлі жағдайлар еске түседі... Біздің соңғы әңгімеміз, кейінгі минут... Сол сәтте кенет ол маған қорқып тұрғандай көрінген еді. Жоқ, Панюковқа қатысты бекер күдіктеніппін. Неміс шебін кесіп өткен оның ротасының бір жауынгері өз арамызға оралды. Сөйтіп, Панюковтің Тимково түбінде қалай мерт болғанын әңгімелеп берді. Шұбалаңқы рота колоннасын қуып жеткен соң қараңғыда бірнеше сарбазын ертіп, деревняға тікелей тартыпты. Аяқ астынан біреу немісше дауыстайды... Табанда оқ жаудырған. Айғай-шу көтеріледі... Одан тыныштық орнайды. Ұзақ уақыт қимылсыз жатқан жауынгер еңбектеп барып, командирін іздеп табады. Демі үзілген екен. Жау Панюковпен бірге деревняға таяғандардың бәрін қырып салыпты. Біреуі ғана аман қалған... 3 Момышұлы үнсіз отыр. Рас, бір мәрте дарыды, бірақ аман қалдым.
Соған қарағанда, сіз екеуміз батальон туралы әңгімелеп берсін деп тағдыр бұйыртқан шығар. Осы кезде менің дәптерімді шола қараған оның көздерінен мейірім шуағы төгілді. Алайда ол мерейленген сәттерін, әдеттегіше, дөкірлеу әзілмен бүркемелей қоятын. Бауыржанның тілдесуге бейілдігін, зады, бүгін сүйікті әскери тақырыбынан ауысуға ниеттілігін аңдап: – Сіз жаңа « ар-ұждан мүгедегі » деген тосындау сөз айтып қалдыңыз. Оның мәнісі қалай? Момышұлы жауапты бірден қайтара қойған жоқ. Әлдебір жәйттерді есіне түсіріп, күлімсіреген. Шебер мүсіншінің қолынан шыққандай сұсты кескіні жұмсарды. Маған бір мезет жасөспірім Бауыржанның, бала Бауыржанның жүзі жарқ ете түскендей көрінді. Базардың тұсынан өткенбіз. Кенет бір кемтар адамды көріп қалдым. Ол еңбектеп, кеспелтек ағаш көмегімен зорға сүйретіліп барады екен. Әлденендей сұмдық залалдан мойны басын ұстамайды. Қалтақ-құлтақ еткен үлкен сабалақ басын ағаш жаға секілді бірдеңеге сүйеп, белдікпен таңып қойыпты. Қалтақтаған бас осы жағасына соғылады. Зәрем ұшып, әкемді құшақтай алдым да, еңіреп жылап жібердім. Әкем мені аттан түсіріп, қолымнан жетелеп, әлгі жарымжан адамның қасына алып келіп: « Кемтардан қорықпа, Бауыржан. Ол қорқынышты емес.
Дүниедегі ең үрейлі нәрсе – ар-ұждан мүгедегі » деді. Момышұлы қайтадан жымиды. Мен тағы да осынау қатал жауынгердің кескінінен таңғажайып бейтаныс әлемге баданадай көзбен таңырқай қараған кішкене қазақ баласының бейнесін көргендей болдым. Сондықтан оны інісінен бастап бәрі құрметтеп, « көке », « ата », « жәке » деп атайтын. Өзі арықша келген талдырмаш кісі. Өңі жылтыр қара, тамырлары білеуленіп, адырайып тұрады. Бұ жағынан соған тартқанмын. Шүңірекккөз адам. Ағара бастаған сирек сақал-мұрты бар. Бұрын Момышұлы соғысқа, батальонның жауынгерлік жолына қатысы болмаса, мен қойған сұрақтарды ылғи ысырып тастайтын. Қазір алғаш рет әкесі туралы шешіліп әңгіме айтуға кірісті. Бауыржанның екі қолы бұрынғыша жерге тірелген қылышының сабында жатыр; өзі көз-жанарын қияға тігіп, көңілін лықсып келіп қалған сезіміне билеткендей. Бірде аты ақсап қалды – артқы аяғының сіңірі созылған секілді. Мен о кезде ержеткенмін, аудандық атқару комитетінде жұмыс істейтінмін. Көкем дөненін мал дәрігеріне алып барды, көмекші ретінде қажет болар деп қасына мені де ертуді ұйғарғандай. Малдәрігерлік пунктінің кең ауласында ақ халат киген шикіл сары жуан доктор өзіне әкелген аттарды қарап жатты.
Ауыл арасында жылқы кеселін жетік біледі деп саналатын адам еді. Аттарымен бірге кезек күткен қазақтар Момыш ақсақалға екі айырылып жол береді. Ештеңе істей алмаймын. Атыңнан күдер үз, – деді. Әкем жалынып-жалпайып, ақша ұсына бастады. Дәрігер ренжіген: – Немене, орысша сөз түсінбейсің бе? Әй, тілмаш, айтшы, мынау ат емдеуге келмейді. Шаруасы бітті. Әкем орысша шала-пұла білген сөзін айтып, өз пікірінің дұрыстығын дәлелдеп, дәрігерді иліктірмекке әрекеттенді. Анау аудармашыға айқай салды: – Мына ақымаққа айтшы, атын мақанға жіберсін. Қатты қорланған әкем тіс жармай, ақсаңдаған атына мінді де, тайып тұрды. Маған да бір ауыз тіл қатқан жоқ. Үйдегі үлкенміз, қадірлі жәкемізді туған ұлының көзінше жұрт алдында « ақымақ » атап, күлкі қылды. Ал баласы арашалауға жарамады, үнсіз қалды... Арада екі айдай өткен. Осы уақыт ішінде әкем үнемі түзде, ауылда болып, хабар-ошарсыз қалды. Бірде, таңертең жұмыс орнымда отыр едім, маған хабаршы жіберіпті: – Атам саған дәл қазір малдәрігерлік пунктке келсін деп жатыр, – деді ол. Қағазымды жиыстырып, лезде жеттім.
Аумағы кең таныс аулада ат та, халық та көп. Етжеңді дәрігер әскер үшін ат іріктеп алып жатыр. Жан-жағыма қарап ем, біздің қарт көрінбеді. Бір шетке шығып, күтіп тұрмын. Кенет әкем дәрігер сонау « мақанға » жібер деген аттың тұяғынан топырақ бұрқыратып, аулаға құйындата шауып кірді; үстінде су жаңа бешпет, баста елтірі бөрік – ол әрқашан сәнді киінуді ұнататын еді. Заулатып келген бетте атты кілт тоқтатып, көкке шапшытты, одан билетті. Ат қабылдау жұмысы тоқтады. Аңырған жұрттың көзі – әкемде. Ол төңірекке шола қарап, мені көрді, – ұлының осында екенін анық байқап алғысы келсе керек. Бұдан соң желдірткен бойы дәрігердің тұсына жетіп, дөненін тағы да екі аяқтан тік тұрғызып, айғай салды: – Әй, тілмаш, мына ақымаққа айт, мақанға атты емес, осының өзін жөнелту керек! Маған масаттана бір қарап, атты бұрып алды да, арықтан бірақ ырғытып, шаба жөнелді. Сөйтсем, ол көлігін қалай да емдеп шығу туралы бір ғана ойды діттеп, екі ай бойы тырбаныпты. Аяғын тіліп, қан жіберіп, сылап-сипап, күні-түні ат қасында жүріпті.
Осылайша, ақыры салтанатты жеңіс дәмін татады. Малдәрігердік пункттен өзімнің қызмет үстеліме оралдым. Қарт зым-зия жоғалып, көрінбей кетті. Жұмыс аяғына қарай әлгі дәрігер келіп тұр. Кешірім сұрамақшы едім. О кісінің айтқаны дұрыс болып шықты ғой. Әкемді базарда шалдардың арасында отырған жерінен таптық. Ол тартынып, дәрігермен жолыққысы келмеп еді, зорға деп көндіріп, әйтеуір, алып келдік. Доктор өз айыбын мойындап, жаңсақтығы үшін ғафу өтінді. Үйіне шақырып, дастарханға сан алуан тағам түрімен бірге шарап та қойды, самауырынмен ыстық шай берді. Саябақтағы төрде отырған қарт Момыш көңілі жібіп, дәрігермен татуласты. Екеуі кеш бойы қауқылдасып, жылқы туралы әңгіме шертті. Әкем өлең шығаруға бейім еді. Кейінірек ол осынау жағдайды жыр тіліне түсіріп, болған көріністі баяндап, орынсыз асқақтыққа бармаған доктор туралы қошамет өлеңін жазды. Маған батальон командирі жанының тағы бір қыры ашылып, Момыштың баласы тіптен түсініктірек бола бастағандай көрінді. Бұрынғыша шырайлана күлімдеп, жайдары жүзі жас балаша бал-бұл жанған Бауыржан өткен өмір елестеріне сүңгіп, сөзді жалғастыра берді. Тек ауырып, өлім аузында жатқан сәті ғана есте қалыпты.
Келбетті, сұңғақ бойлы, көздері танадай, аппақ кісі екен. Өте сұлу еді деседі. Анам туралы әжем – әкемнің өгей шешесі айтып берген-ді. Бұ кісі шешемнің атын ешқашан атап көрген емес, әрдайым: « Менің кербезім » дейтін. Біздей немерелерін мәпелеп: « Менің кербезімнің көзі » деуші еді... Ал әкемді аямайтын. Егер әлдебір мінезім ұнамай қалса: « Әкесінен жұққан » дей салатын. Әкеме: « Әйелің саған әдемі бала тауып берді. Құдіреттің күші ғой. Әйтпесе сендей « сұлудан » маймылдың о жақ бұ жағындағы біреулер ғана туатын шығар » деп қағытады. Әкем о кісіні қатты сыйлайтын, әлгіндей шымшыма сөздеріне мән бермейтін. Әжем орыстарды шикілсары, сарыбас деп атады... Лекілдей соққан жел дәптерімнің бетін желпіп өткен. Бауыржан маған және қолымдағы қарындашыма сұстана қарайды. Өшіріп тастасаңыз да болады! Әңгіме қай тұстан үзіліп еді? Таза бетін ашыңыз. Жаңа тарау бастайық.
Үшеуіміз тілдесеміз 1 Портсигарын шығарып, темекісін тұтатқан Бауыржан Момышұлы әңгімесін жалғастырды: – Немістер арамызды бөліп тастап, Волоколамскі жау қолында қалған соң біз өз әскерлерімізге зорға деп қосылғанға дейінгі күндер маған қайғылы ( тозақ ) болып көрінгені рас. Әсіресе, әлдебір жағдай қатты күйзелтті. Алайда генерал Панфилов қызмет бабына сай өзіне осы жәйтті баяндап тұрып, әңгіменің ең тартысы тұсына жеткенде күтпеген жерден қарқылдап күле бастаған. Тіпті мәз болып, көзінен шыққан жасты сүртті. Сөйтіп: – Шынымен-ақ: « Жоғары медициналық білім дедіңіз бе? » деп қайталап сұрай берді. Ол мені – өзінің резервтегі жалғыз батальонын Волоколамскінің солтүстігінде шебімізді бұзып өткен немістерге қарсы жібергеннен кейін арада бес күн өткенде қайта оралдым. Волоколамск тас жолынан шалғайда қалған біз төрт тәулік бойы сандалып, небір қиындықты бастан өткердік. Батальонды қайтадан окоп қазып бекініп, Москва жолын бөгеген өз бөлімдерімізге алып шыққаннан кейін мен генералға келіп, батальонның қимылдары жөнінде баяндауға тиісті едім. Біз оралғалы бір тәулік өтті. Күн шуағы төгіліп тұр. Тек сәл ызғарлылау. Майданда тыныштық орнай қалғандай сәт еді. Арагідік қана жақыннан да, алыстан зеңбірек дүмпуі естіліп қояды.
Дивизия штабы Волоколамскіден он бес шақырымдай жердегі Шишкино деревнясына орналасыпты. Таныс штаб командирлері жүзіме о дүниеден қайтып келген адамды көргендей қарайды. Бірнеше күн бойы батальоннан ешбір дерек болмағаннан кейін іштей амалсыздан жаназамызды шығарып қойса керек. Панфилов төбесі қаңылтыр, еңселі бөрене үйді жайлаған екен, ішіне далалық үш-төрт телефон сымы тартылыпты. Мені кіреберісте сақшы тоқтатты. Көп ұзамай есік алдына күзетшінің шақыруы бойынша Панфиловтың адъютанты, жас лейтенант Ушко жүгіріп шықты. Жүріңіз, жүріңіз, жолдас аға лейтенант, генерал сізді қазір қабылдайды. Албарда қарсы жүріп келе жатқан подполковник Хрымовпен қақтығысып қала жаздадық. Мынау, шынымен, сол ма? Баяғыша дембелше, тұнжыраңқы қалпы. Бұған деген іште қайнаған ашу-ызам бұрқ етіп шыға келді. Іс барысында Панфиловтың бұйрығы бойынша менің батальоным осының қарауына берілген еді. Сол күндерде Хрымов өз бөлімінің шегінетінін хабарламай, мені қиын жағдайда екі мәрте далаға тастап кетті. Шегінген кезімізде біз оның командалық пункті орнындағы күркесінің үстінен шығып қалдық, ішінде шам жанып тұр екен. Кешір, Момышұлы » – кейін менің ренішіме Хрымоватың орынбасары майор Белопегов осылай жауап берген-ді. Оның шыншылдығы мен істі адал мойындағаны риза қылды.
Бірақ қазір Хрымовтың өзі не дер екен? Мен бойымды тіктеп тұра қалдым. Хрымов аялдады. Оның сарғыштанып, құбылып тұратын жылтыр төбесі лезде қызарып кетті. Дегенмен қолайсыздықты тез игеріп, жинақтала қойған. Батальоның қалай? Әйткенмен, сіздің әміріңізді шайқас кезінде естуді құп көрер едім. Хрымовтың қасқа басы аз-маз қалыпты реңкіне түсті. Ол ызбарлана түнерді, бірақ бетіме тура қараудан тайсақтап тұр. Егер бастық ардан аттаса, оның жоғары шені қарамағындағы адамның көзіне тіке қарауға жәрдемдеспейді. Қарай гөр... Батальон командирі тікелей генералға барады! Күтпеген жерден бөлме есігі ашылды. Босаға алдында тұрған Панфиловты көрдік. Ол – менің резервімнің командирі. Мұны, жолдас Хрымов, сіздің ұмытпағаныңыз жөн еді. Өзіңіз жақсы соғысқан жағдайда мен жеке резервімді сізге көмекке жібермеген болар едім ғой. Дағдыдағыдай, Панфилов ескертуін жекусіз-ақ, айғайсыз-ақ, осылайша орағыта жеткізді. Мен Хрымовқа деген көкейдегі зілді генералдың көзінше қайталап айтуды жөн санадым. Шепті тастады да, маған ескертпей, жылыстап кете барды. Хрымов ашу қысқан кейіп танытуға тырысады: – Жолдас генерал, мынадай бассыздыққа қалай жол бересіз? Панфиловтың подполковникке қадалған кішірек ойлы көздері сығырайып кетті.
Сізге де осы қолайлы болар деген ойдамын... Солай емес пе? Хрымов үндемеді. Біздің аласа бойлы, жұпынылау генерал шашын алдырып, жып-жылмағай қырыныпты. Немістер Волоколамскіні жанжақтан қыспаққа алған кезде бей-берекет едірейген мұрты бұрынғыша төп-төртбұрышты болып басылыпты. Үстінде – су жаңа китель, әсілі, кешелері ғана тігілсе керек. Бұ киімімен Панфиловтың еңкіштігі аса байқалмайды: құдды арықша иығынан оншақты жыл уақытты лақтырып тастағандай, еңсесін тіктеп алған. Панфиловтың бөлмесінде есімде қалған не? Мезгіл ырқымен қарайып, сыланбаған бөрене қабырғалар. Төбеден салбыраған үлкендігі әдеттегі көзге үйреншікті электр лампасы, тегі, өзіне көптен бері ток та келмейді; ал оның қасына аккумулятор арқылы жанатын шеті бұратылған қара бауға жалғаулы титтей ғана далалық шам ілініпті. Бұрышта әдетте « солдаттық » деп аталатын сұр көрпе жабулы кереует тұр. Үш жаппалы айнаның тұғырына әскери телефон қойылыпты. Бірі үлкен, бірі кіші екі үстел бар. Үлкенінде бетіне түрлі-түсті қарындашпен белгілер таңбалағанған топографиялық карта жатыр. Кішісінің үстіндегі – самауыр, фаянс шәйнек, қант салғыш, ашылған қарындашұштағыш бәкі, суып қалған орта стақан қою-күрең шай.
Панфилов адъютантын шақырды: – Жолдас Ушко, ыңғайластырыңыз... Самауыр қойдырыңыз... Бізге енді жолдас Момышұлы келді, уақытымыз мол... Шай үстінде сұхбаттасуымызға әбден болады. Ұтып алған едәуір уақытымыз бар. Панфилов бөлмеде әрі-бері жүріп, күңгірт айна алдына барғанда тоқтап, өз кескініне қарады да, саусағын шырт еткізе қағып, жас жігітше бір өкшемен бері қарай шыр айнала бұрылды. Тәрізі, көңіл-күйі өте көтеріңкі, соншалықты шат. Телефонға таянып, дивизия штабының бастығы полковник Серебряковпен сөйлесті. Кешке қарай жолығып, әңгімелесеміз. Ал қазір өзімнің тікелей міндетіме кірісемін: шай іше отырып, болашақ туралы ойланып-толғанамын. Жоқ, жоқ, жалғыз емеспін... Жанымда өз резервімнің командирі бар... Білмеймін, бәлкім, самауырды бірекі рет қайталап қайнатуға тура келер... Иә, осы жәйтті ескеріңіз, Иван Иванович... Бұдан соң телефондағы сөздің сипаты өзгеріп, әңгіме атқарылатын шаруа жайына ауысты. Сөзді тәмәмдап, тұтқаны қойған Панфилов былай деді: – Бүгін, жолдас Момышұлы, бізге ешкім бөгет жасамайды. Асықпай отырып үшеуіміз тілдесеміз. Ыңғайлана жайғасыңыз. Біз әңгімеңізді тыңдайық. Амалсыздан жан-жағыма қараймын. Біз әңгімеңізді тыңдайық ». Біз дегені кім?
Бөлмеде Панфиловтан өзге ешкім жоқ еді. Сізге құлақ қоюдың бұған да зияны тимес. Өзіне бір қарап, сәлем беріп қойыңыз. Мен үстел бетінде жаюлы жатқан картаға жақындадым. Қарадым да, еріксізден тіксініп, кері серпілгендей болдым. Картадағы бейнеленген ахуал генералдың риза кейпімен мүлде сәйкеспейтін еді. Бұдан бірнеше күн бұрын Панфиловқа келген кезімдегідей, қорғанысы талқандалған, қидаланып, бөлшектенген майдан көрінісі таңырқатты. Ана жер-мына жерде қызыл түспен түсірілген біздің жауынгерлік бөлімдеріміздің тікенекті доға, төрт бұрышты қиықша, шеңбер белгілері жеке-жеке шашырай орналасқан. Әрқайсының арасындағы саңылау алшақтығы бір шақырым, тіпті одан да ұзақ. Яғни, бұл қуыстар жау үшін ашық жатыр деген сөз. Артқа бұрылып, Панфиловқа абыржи қарасам керек. Ол күлімсіреді – ұсақ от ұшқындаған қысық көзінің қиығындағы әжімі жиырыла қалыпты. Сөз арасында айта кетейін, ол кезде маған майдан шебі деген тек тұтас сызық ретінде елестейтін. Москва түбіндегі шайқас күндерінде оның мұндай күлкісін алғаш рет естіген шығармын. Өзіңізді жаудың орнына қойып ойлап көріңізші, жолдас Момышұлы. Мұқият қараңыз: мынау – бекініс нүктелері, қорғанысымыздың тораптары. Бос аралықты оқ астына алуға әбден болады. Дұшпан бұл қуысқа аттап баспайды.
Ал аттап басса, өзінен көрсін! Машиналары да, артиллерялық қарулары да өте алмайды. Маған қарай орындығын жылжытқан Панфилов картаны тамашалаудан тартына алмаған секілді. Білесіз бе, Рокоссовский жолдас менімен са­насады... Біздің генералдың кіршіксіз көңілмен бір мақтанып қалғаны осы-ау деймін. Бөлмеде телефон шырылдады. Панфилов тұтқаны көтерді. Қалай танымайын! Сірә, Панфилов өз атына мақтау сөз естіген сияқты. Панфиловтың қараторы өңінде кенеттен қуланған шырай пайда болып, әңгімемізге аралас деп шақырғандай маған көз қысып қойды да, аңғал адамның кейпімен тұтқа арқылы үн қатты: – Ал сіз тағы да тәртіпсіздігіміз үшін ұрса ма деп ойлап едім. Е, бұ кісінің кіммен сөйлесіп тұрғаны белгілі болды! Пайымдап үлгердім – Звягин. Волоколамск, дивизия штабының бөлмелеріндегі қарбалас шақ, ауыр денелі, өктем сұрғылт көзі домбыққан, армия қолбасшысы орынбасарының Панфиловты тәртіпсіздікке бола соншалықты сөгіп, жазғыра сөйлегені еске түсті. Панфиловтың да тұнжыраған кейпі мен оның әжім айғыздаған мойнын қайсарлана игені ойға оралды. Қазіргі жағдай мүлде басқаша еді. Қатты самбырлаған мем­брана Звягиннің шат күлкісін естіртіп тұр. Панфилов та мәз.
Кейінірек түсінгенімдей, Звягин Панфиловқа ормандағы дивизия учаскесінде жасыл-желек театр орнату ісін тезірек аяқтау үшін саперлердің тағы бір тобын бөлуді бұйырыпты. Одан кейінгі сөз дивизиялық оркестр мен Қызыл Армия өнерпаздары ансамбліне қатысты өрбиді. Әңгіме біткен соң ол телефон маңынан ұзады. Маған Панфи­лов толқып тұрғандай көрінген. Бері қарап қайта сөйлеген сәтінде даусының қарлығуы әдеттегіге қарағанда күшейе түскендей әсер етті. Мұның бәрі соғыс үшін керек. Қайткенмен де жауды тоқтатқанымызды әркім жан-жүрегімен сезінуі қажет! Немістерді Мәскеу түбінде барлық майдан бойынша тоқтаттық. Әлбетте, сіз бен біз де оғанша қалғып отырмаспыз. Әңгімені үзгені үшін кешірім өтінген ол инженерлік бөлім бастығына қоңырау шалып, театр құрылысына бір взвод сапер жіберуді бұйырды, одан соң саяси бөлім бастығымен хабарласып, ансамбль жайын сұрап білді. Ақыр аяғында тұтқаны орнына қойған Панфилов карта қасына қайта оралып, шашыраған түрлі-түсті белгілерге қарап тұрды. Бұл сөзді Панфиловтың аузынан Волоколамскіде жүргенде-ақ естіп едім. Онда мұны әлі де күмәнданып, өз-өзін тексергендей, біртүрлі сенімсіздеу кейіпте айтқан-ды. Ал қазір осы тіркес әбден иі қанып, пісіп-жетілген пікір ретінде естілді. Әйткенмен, генералдың көзқарасын әлі де болса айқын саралай қоймап едім.
Ой сабақтайды: – Сіз екеуміз мұны әлі де пысықтаймыз. Батальонның жағдайын әңгімелеңіз. Сол екі арада қайнаған самауыр да келіп қалды. Панфилов шайды өзі демдеп, буфеттен Алматының бірнеше ірі-ірі қызыл алмасын, ысталған балық пен бір банкі тосап алды. Одан бәкісімен өзі шаққан кесек қантты тістеп, шай ішуге кірісті. Мен Тимково түбіндегі сұрқия түн туралы, бізге оқ атқызбай, шабуылымызды үзген балшықтың кесірі жайында айтып бердім. Түнімен түк істетпей, сұлатып түсірген өзімнің сырқатымды да жасырмауға тура келді. Панфилов сол түнде командирсіз қалған батальон жауынгерлерінің не күй кешкенін сұрады. Болған жағдайды егжей-тегжей, баппен баяндауға дем беріп, мені дәл қазір де қалтырап, тоңып отырғандай, ыстық қою шайды үстемелеп құюмен болды: – Ішіңіз... Шайдың септігі тиеді. Қысылмаңыз, темекі де тар­та беріңіз. Волоколамскіге бұза-жара кірген танкілер мен жаяу әскерді дүрбіден көргенімді әңгімелегенімде Панфилов: – Мұны, жолдас Момышұлы, қай сағатта байқадыңыз? Панфилов күлді: – Мен тура осы кезде қырынып алайын деп ұйғарып едім.
Сол сәттегі ахуалымыз, жолдас Момышұлы, аздап... Панфилов солдаттарша келтелеп алдырған бурыл шашты басымен бір қиырды нұсқап, маған көзін қысты, – қырынбақ болғаным – өзіміздің штаб қызметкерлерін дүрліктірмеу ниетінен ғой. Шаштаразды шақырттым. Ал көшеде тарс-тұрс атыс... Шаштараз ұстарасы мен сүйкеуішін тастай салып, безе қашты. Мен: « Жолдас Дорф­ман, шаштараз істі аяқтамай қашып кетті, рақым етіп, сақал-мұртымды аяғына дейін қырып беріңіз... » деп дауыстаймын. Мен күтпеген ұрыс жағдайының немістерді ажал апанына қалай түсіргенін әңгімелеп бердім. Панфилов қызыға тыңдап, картадан батальонның бекінісін, немістер өткен жол мен оларды талқандаған қойнауды көрсетуді сұрады. Бұдан соң өзіміздің шегінуіміз туралы сөзге де кезек келді. Сөйтіп, ең соңында Дордияның өзі жүрді. Генералға Дордияның есімін бірнеше рет атадым. Бадырақ көз? Жақсы командир шығар? Панфиловтың қара қасы түксиіп, лезде түнере қалды. Бәрін де Панфиловқа баяндап бердім. Көпір түбіндегі түн 1 – Азапты көріністер, – деп қайталады Момышұлы. Қызыл Армия тастап кеткен Волоколамскіден біртіндеп үн-түнсіз ұзап барамыз.
Орман жолы өте тар; зеңбірек доңғалақтары кейде қарағай қабығын сыдырып кетеді; қалың кенеппен бүркеулі санитарлық арба жер бетіне шығып қалған дөңбек ағаш тамырларының үстінен теңселе өтеді; ара-арасында күрке астынан ыңырсыған үн естіліп қалады; арба соңынан да ілби шұбырған – жаралылар; іркес-тіркес ұзын колонна да осылардың баяу қимылына қарайлауға мәжбүр. Оқта-текте батып бара жатқан күн шапағы көрінетін ашық жер, дөңгелек алаңқайлар ұшырасады. Әрі қарай тағы да – буалдыр түнек. Зәулім шыршалардың арбиған ауыр бұтақтары әбден ескірген жол сілеміне жан-жақтан төніп алған. Сүрлеу ашық дала арқылы қиыршық тас төселген біршама кең жолға жалғасты. Оны ымырт жабыла қиып өттік те, орман жиегінен аса ұзамауға тырысып, шымдауыт алаңмен әрі қарай жөнедік. Шамамен бір жарым сағаттан кейін қас қарая Быки деревнясына іліккенбіз. Мұнда біздің адамдар жүр екен – шегінген Хрымовтың полкі осында көрінеді. Маған полк штабы бастығының көмекшісі жолығып қалды. Сіздер қосымша көмек ретінде біздің қарауымызға берілгенсіздер. Біздің полкпен бірге қимылдайсыз. Ұят жасадыңыздар. Полк командирі қайда? Онымен ертең сөйлесе аласыз. Ал қазір сіздің қорғайтын аймағыңыз мынау. Адамдарыңызды тұрғызыңыз да, аттаныңыз. Маған қорғаныс шебі көрсетілді.
Міндет қойылды: Волоко­ламск – Быки жолындағы көпірді қорғап, осы жолға бекіну. Әлгінде ғана өзіміз кесіп өткен сонау қайыршақ жолға қайта барып, сол алқапты қорғауымыз керек екен. Бұл қазан айының жиырма жетісі күні болған жағдай еді, ал біздің батальон жиырма үшінен бері қарай кірпік ілген емес. Кейінгі тәуліктерде нәр сызған жоқпыз, темекі де таусылған, оқ-дәрі де азайған. Мен: – Менің батальонымды тамақтандыру туралы бұйрық беріңіз. Полктің азық-түлік тиеген жүк керуені осында ғой. Бізге тым болмаса екі жүз грамнан нан берсін, – деп өтініш жасадым. Алайда штаб бастығының көмекшісі өз құзырына кірмейтін нан мәселесіне араласуға батпады. Соңыра бәрін де жібереміз! Және қажет болып жатса қосымша жарлық та беріле жатады. Өзімнің болашақ көршілерім туралы сұрадым. Ал сол жақтағы көршіңіздің кім екенін кейінірек анықтаймыз. Енді көп бөгелмеңіз, жөнеліңіз. Атқосшымды шақырдым. Синченко аттарды алып келді. Ол өзінің Ақбозына бір дәу қап сұлы артып алыпты. Торытөбел ұзын тұмсығын қапқа қарай созған. Кекілінен сипағанымда, атым емеуірінімді түсінгендей, басын тарта қойып, жұқалтаң құлақтарын қайшылайды. Зілмауыр ойларыммен көлікке ырғып мініп, деревня іргесінде дамылдап жатқан батальонға тарттым.
Қараңдаған үйлердің қасынан түсіп келе жатып, өзіміздің санитарлық арбамен кездесіп қалдым. Қызараңдаған айдың күңгірт сәулесі арасынан құр сүлдері қалып арықтап, әбден титықтаған екі ат көрінді. Қиыршық тас қажап, табан темірі жылтыраған үлкен арба дөңгелектерін өрге қарай зорға сүйреп барады. Арба алдында әскери дәрігер Беленков ширақ басып келеді екен. Кеудесінде планшеті мен докторлық сөмкесінің қайыс бауларын айқастыра тағып алған. Мен Беленковтың шалт жүрісіне таңданып, іштей сүйсініп қалдым. Киреев бар емес пе. Қайда жүр өзі? Доктор кібіртіктеп барып тіл қатты: – Артта келе жатқан шығар. Неліктен екенін, оның даусы бірден сұлқ түсті. Мен айқай салдым: – Киреев! Арба өтіп үлгерген. Көліктің соңын ала жеңіл жаралылар ілескен; қараңғыда олардың дәкемен таңылған бастары, үлдірікпен ораулы қолдары ағараңдайды. Бәрінен кейін итпектеп, қалжыраған Киреев келеді. Ол аптығын әрең басып, маған жүгіре жетті. Енді ат жақты, ұзынтұра дәрігер мен ентіккен, етжеңді фельдшер екеуі қатарласа қалған. Қасыңызға екі санитар қалдырыңыз, өзгелері кейін қайтсын. Аттарды осы жерде жемдеп алыңыз. Ал ертең таң қылаң бере батальонға ораласыз. Бізді мына жолдың бойындағы көпірдің түбінен табасыз.
Түсінікті ме? Киреев арба соңынан тапырақтап жүгіре жөнелді. Беленков: – Ал мен ше? Бізге қорғаныс межесі көрсетіліп, міндет жүктелді. Қазір сапқа тұрып, сонда барамыз... – Бұл қалай болғаны? Қалайша?.. Ең құрығанда адам сияқты жуынып, тым болмаса қолымды шайып алсам ба деп ем. Күтпеген жерден доктор жыланып қоя берді: – Мүлде шамам жоқ... Жете алмаймын... Зекіп, тыйып тастап, ерлікке, шыдамдылыққа шақырғым келген. Әйткенмен, бұ кісі өз борышын лайықты өтеді ғой, сарнаған ыңырсуды да естіп, қанды да көріп бақты, қаншама операция жасап, жарақатты таңып-байлап, жаралыларды уақытында алып шықты деп ойладым. Жоқ, айқаймен іс біте қоймас. Мен аттан секіріп түстім. Ал мен жаяу жүре тұрайын. Кәне, үзеңгіңізден ұстайын. Үзеңгіден ұстау – біздің қазақ дәстүрі бойынша сыйлаудың, құрметтеудің белгісі. Беленков Қазақ елінде туып-өскен адам, Алматының тұрғыны еді, бұл салтты жақсы білетін. Ыңғайсызданып: – Мұныңыз не, мұныңыз не? Бірақ мен оның алдында басымды ізетпен иіп тұр едім. Док­тор икемге келіп, аяғын үзеңгіге салды да, Торытөбелге мінді.
Оның даусы қайтадан нық естілген. Шапшаң сөйлейтін Гаркушаның сөз мәнерін аңдаймын. Анаң қара, мені ендігі « Батько » деп атайтын болыпты бұл! Сол бойда-ақ әлгі сауалдың жауабы да берілді: – Сол! Соның аты! Гаркушаның қасындағы кім болды екен? Даусы мен сөйлеу екпініне қарап ажыраттым: өз жерлесім, қазақ. Бірақ нақты кім? Әлгі қазақ тағы сөйледі: – Жүр, ротаға барайық! Әйтпесе кетіп қалып жүрер! Мына үйге кіріп-шығайық. Мүмкін, қолымызға тағы бірдеңе тиіп қалар. Мен айқай салдым: – Гаркуша! Қасыңдағы кім? Үнсіздік орнай қалды. Біреуі ауыр күрсінді. Бұдан соң иығына винтовка асынып, қолына котелок ұстаған екі сұлба сүмірейіп маған қарай беттеді. Батыр тұлғалы Қалимолдинды бірден таныдым. Қазір ол кесек келбетін кішірейтіп, елеусіз бола қалғысы келгендей бүкшие қалыпты. Соның өзінде бойы Гаркушадан бір бас асып тұр. Қалимолдин ұялғаннан ләм демейді, ал Гаркуша айыл жияр емес. Бәрін ұмыттырып, алды-арқа қаратпайды ғой. Батальонға тайыңдар! Байқауымша, лейте­нант Заев сендерді әбден беттеріңмен жіберген екен. Оған үй-үйді кезіп, қаңғып келгендеріңді баяндаңдар. Сазайларыңды берсін! Және аздаған картобымыз бар.
Қалимолдин жалтақтап, күмілжіді: – Біз тек өз қамымызды күйттеп жүрген жоқпыз ғой. Жолдастарымызға апарамыз. Жоғалыңдар тез! Тәрізі, жазадан құтылдық деп ойласа керек, Қалимолдин мен Гаркуша жүгіре жөнелді. Ай нұрына малынған алаң жыпырлап отырған, жатқан солдаттардан көрінбейді. Анығырағы, отырғандар аса көп емес: діңкелеп, қалжырап бәрі дерлік сұлап түскендей. Алдымнан Рахимов шыққан. Ол шайқастар ауыртпалығын, ұйқысыз түндер мен ұзақ жорықты бастан кешпеген адамдай, ширақ қимылдап, жүгіре басып жетті. Құлақ үйренген команда алқапты жаңғыртады: – Встать! Смирно! Мен « Тоқтат! » демедім. Әйткенмен, жұрттың бәрі осыны күткен секілді. Бір минуттей өтті. Алдымен командирлер атып түрегелді, бұдан соң қаусап, әлсіреген денелерін ауырсына көтеріп, ыңқылдап, аһылап-уһілеп сарбаздар тұра бастады. Рахимов батальонның дамылдап жатқанын, ешбір төтенше жағдайдың болмағанын мәлімдеген. Мен оған өзіме берілген бұйрық туралы айтып, батальонды көпір маңына апаруға әмір еттім. Рахимов артық ештеңе сұрамай, бірден қатты дауыстап, жарлық берді, біліп тұрмын – дәл қазір мұны ешкім ұната қоймайды: – Сапқа тұрыңдар! Алайда тәртіп « серіппесі » тез әсер етті.
Сол бойда командалар саңқылдап қайталана бастады. Ең алғашқы болып қарлығыңқы үнмен Заев ақырып қалды: – Екінші рота, сапқа тұр! Оның күжілдеген жарықшақ даусын Дордияның сыңғырлаған жіңішке үні жалғайды: – Бірінші рота, сапқа тұр! Кубаренко өз артиллеристеріне, Филимонов үшінші ротаға пәрмен берді. Бұл дауыстар қатараласа самғады. Жауынгерлер ақырындап сапқа түзілді. Қараңдаған ұзын қатар төбесінде қайтадан қаһарлана тікірейген найзалар тізіле қалды. Көңіл сабасына түскендей болады. Батальон, тіпті адам төзгісіз ұйқысыздыққа, аштыққа, қияпат бейнетке қарамастан, қатар бұзбай, ғұмыр жалғастырды. Әскери ар-намыстың, тәртіптің, солдаттық борыштың көзге көрінбейтін туы көгімізде желбіреп тұр. Көкте бұрынғыша ара-арасында үдере көшкен бұлттар арасына жасырынып, Ай қалқып барады. Жау жақтағы жаға аздап едірейіп тұр, төбеге, немесе анығырағы, жотаға ұқсайды. Өзеннің терең еңкейген тұсы – қалың шілік. Ашық алаңда қарауытқан көпене төбелері көрінеді. Танаптың тұс-тұсынан орман төніп тұр; Мәскеу түбінің осы бөлігінің топографиялық картасына тұтастай дерлік жасыл бояу төге салғандай. Мен рота командирлерін шақырып, қорғаныс учаскелерін көрсеттім. Және бәрі ұйықтасын. Күзетшілер қойылмасын. Ол міндетті өздеріңіз атқарасыздар.
Рахимов бұл аралықта өзен жағасындағы сайдан штабқа арналған орын сайлап алған. О жерге дереу күрке тұрғызылды. Синченко таяу маңға Ақбоз бен Торытөбелді байлап қойыпты. Осы шепке біздің дәрігерімізді жеткізген Торытөбел бәрімізден бақытты көрінді: жануар жақын маядан Синченко мол қылып әкеліп берген шүйгін шөпті күтір-күтір шайнап тұр екен; қасынан өте бергенімде тұмсығын көтеріп, маған қарай ұмсынады. Жұмсақ ернінен аялай сипадым. Күркеге менің кішкене штабым да жайғасып үлгеріпті: Рахи­мов, Бозжанов және Тимошин. Мен оларға: – Жолдастар, кезекшілік жасап, роталарды аралайық, – дедім. Бір жақ шетке Бозжановты жіберіп, өзім екінші рота кеткен жаққа жөнелдім. Заевтың қарауындағы сынақтан өткен осынау рота батальонның майдан шебі үзіліп бос қалғандай, ешбір көршіміз де жоқ, ең осал, ең қатерлі ашық қапталға жіберілген болатын. Бүйірдегі Хрымов полкі де қоса қорғасып жатқандай көрінетін Быки деревнясы тұрған тағы бір тұсымыздағы бекініс шебін Филимонов алды. Дордияның ротасы көпірдің қарсы алдындағы шептің орта межесіне орналасты. Мен ирелеңдей аққан өзен жағасындағы жыңғылды қырқамен келе жаттым. Кенет айдың көмескі жарығында алдымнан таңқаларлық көрініс шыға келгені.
Сырықтай ұзын Заев әдетте пулеметке арналған қос дөңгелек арбаға жегетін тапал ақбоз атты тақымға басыпты. Жануарға өңкиіп, жайдақ мінгендіктен, салақтаған екі аяғы жерге аз ғана жетпей тұр. Өзі тіп-тік отырғанымен, иілген басы кеудесіне құлаған Заев ұйқылы-ояу теңселіп қояды. Аласа ат үстіндегі алпауыт адамды қиналмай көтерген бойы түбіне мұз сірескен қатқыл шөптің басын жайбарақат жұлып жеп жүр. Міне, ат алдыңғы тұсаулы екі аяғымен ырғып қалып еді – Заев артқа қарай жұлқына серпіліп, құлап қала жаздап, қос қолымен жалға жармасты. Шыдай алмай, күліп жібердім. Заев қарлыққан дауыспен зілдене айқайлайды: – Тоқта! Кімсің? Атты ыңғайыңа көндіріп-ақ алыпсың. Қысылыңқырап қалған болуы керек, аттан ебедейсіз түскен ол маған қарай жүрді. Әйтпесе ұйқы қысып әкетіп ба­рады. Жұрт – орнында, жолдас комбат... Бырылдап ұйықтап жатыр... Рота жайлаған шепке таядық. Тізбектеле жайғасқан солдаттар шырт ұйқыда. Қыбыр етер емес. Даланы басқа көтерген қорыл болмаса, тіршілік нышаны байқалмайды. Оны неғыламын? Сөйтті де, шинелінің жан қалтасынан су жаңа екі ақ қолғап шығарды. Ешкім қажет қылмады, ал мен сатып алдым. Берлинге барып кіргенімізде жұрт бізге қарап қалмай ма!
Ақ қолғап киіп алыпты » демей ме. Осыны айтып, қарқылдай күлді. Өзінің сөйлегені секілді үзікүзік, қырылдай шыққан оның шат күлкісі бүкіл төңірекке естілді. Заев шешіле сөйлейді. Берлинде екі күндей киіп жүремін де, тастай саламын ғой. Алматыға апармаспын енді. Өйтсем, онда мені дарақы дейтіні анық... – Заев, мұндай ат саған о жақта қолғапсыз-ақ даяр тұр-ау. Заев маған қарай еңкейді. Дәл осы минутте магазинініне лента салынған пулеметтің қасынан өтіп бара жатқан едік. Пулеметшілер де ұйықтап жатқанды. Мен амалсыздан жан-жақты шолып, Қалимолдинды іздей бастадым. Жоқ, Блоханың пулеметі бұзылып қалып еді ғой, қазір Блохамен бірге оның шағын расчеты да қолға винтовка алып, Заев ротасындағы қатардағы жауынгерге айналмады ма. Өзіңнің не ойлап жүргеніңді бір Құдай білсін, ал адамдарың әбден бетімен кетіпті. Мен ешкімді қиқаңдатпаймын! Қиқаңдағанда қандай! Гаркуша мен Қалимолдин айтпады ма саған? Қазір сыбағаларын беремін! Заев, тәрізі, маған еліктейтін болуы керек, талапшылдыққа, жұртты тәртіпке салуға құмар. Бірде-бір кінәні жазасыз қалдырған емес. Бұл жолы да өзінің екі сарбазының бетімен жүргенін білген соң оларды ұйқыдағы жұрттың арасынан іздеуге кірісті.
Көп ұзамай Қалимолдинға да тап болдық. Өліп қалған кісіше жылтыраған қараторы жүзін көкке қаратып, екі қолы екі жақта, шалқадан түсіп жатыр екен. Жауап орнына бірқалыпты қорыл естілген. Еңкейген Заев енді оның тура құлақ төне айқайлайды: – Қалимолдин! Анау қыбыр еткен де жоқ, қорылын жалғастыра берді. Ышқынған Заев алып солдатты қапсыра құшақтап, көтерді де, екі аяғынан тұрғызды. Алпауыт жауынгер кірпігін ашты. Ол бір мезет оянып, Заев екеумізді көрді де, жалынғандай, алақандарын жайып, күбір етті: – Кешіріңіздерші... Сөйтіп қайтадан ұйқыға шомды. Осылайша, Заевқа сүйенген күйі түрегеліп тұрып пысылдай берді. Мұны көріп, тпіті, менің кешірімді біле қоймайтын жүрегім жылып кетті. Заев солдатты жерге түсірді. Анау ақыры оянбады. Батальонның батырлық ұйқысы осындай еді. Мұнда босаған патрон жәшігінің үстінде Рахимов отыр екен. Шайла ішінде жер астынан шыққандай Синченко пайда бола кеткен. Тәрізі, адал атқосшым да бір құлағын түріп, мені асыға күткен секілді. Етігіңізді шешесіз бе, жолдас комбат? Жата бер. Мазамды алма. Мен далалық сөмкемді басыма жастанып, жантайдым. Заевтың ақ қолғабы есіме түсіп, жымиямын.
Әй, Заев, Заев-ай, жындыбассың-ау! Бір-екі минуттей таяу маңда аттардың күтір-күтір еткізіп шөп жеп тұрғанын естіп жаттым. Қиялым балалық шаққа, туған жерге қарай самғайды... Онда көбіне лашықта немесе киіз үй ішінде жылқылардың осынау « күрт-күрт... » еткен дыбысын тыңдап жатып көз ілетінмін. Сәлден соң-ақ балбырап қалғып, қалың ұйқыға баттым. Денеме біреудің қолы тигеннен оянғанмын. Шатырлай жанған шыбыққа қарадым – шайлада от жағып үлгеріпті. Шұбатыла шалқыған түтін күрке күмбезіне көтеріліп, бұтақтар саңылауы мен іргедегі тесіктерден шығып жатыр. Мені оятқан Рахимов екен. Аласа алау шапағымен өзіме бейтаныс екі адамды көрдім. Біреуі түрі өңсіздеу әйел бейнесіне көбірек ұқсайтын толық денелі капитан да, екіншісі жас лейтенант. Мен басымды көтеріп, киіз үстінде отырмын. Адамдарыңыздың бәрі ұйықтап жатыр. Ұйықтауға мен бұйрық бердім. Бұл – қылмыс! Ал, сөйтіп сілкілесін мені. Кейін капитанмен жақын таныстым. Өзі аса терең болмағанымен, кішіпейіл, адал офицер екен; бірақ сол түнгі кездесуіміз аса сәтті бола қойған жоқ. Оның сөзін үнсіз тыңдап болған соң айтарымды айттым: – Рахимов, мен жатайын. Капитан ғибратын оқып болған соң оятарсың. Капитан жәбірленіп қалды.
Сіздің өнеге үйретуіңіз жалықтырып жіберді. Айтпақшы, кімсіз өзіңіз? Полктің химиялық қызметінің бастығымын. Жағдай туралы, көршілерім жөніндегі мәлімет қайда? Осы тұста шындап ашуға міндім. Өзіңіздің командиріңізге осыны айтып барыңыз. Қорланған капитанның аузы дүрдиіп кетті. Енді өз-өзімді тежеуге тырыспадым. Өз полкі мен өз ротасының құрамына кірмейтін бөгде солдаттарды оқсыз, бір үзім нансыз оп-оңай тастап кете беретін кейбір командирлерді жөнсіз, сұмпайы әдеттері үшін іреп, сойып салдым. Ең құрыса патрон жібермей ме! Егер ертеңгі күні бізді қынадай қырып тастаса, сіздің командиріңіз қыңқ етпес еді! Синицын өңі түтігіп, қабағы түйіліп кетті. Өз командиріңізге жеткізіңіз, мен міндетімді атқарамын. Осы жерде жан пида етерміз, бірақ бұйрықты орындаймыз. Бұдан әрі сізбен сөйлескім келмейді. Ра­химов, меймандарды шығарып сал! Қонақтармен қоштаспай, шинелімді жамылдым да, теріс қарап жатып қалдым. Әлбетте, менің тік кетуім орынсыздау-тын. Өзімді сыпайырақ ұстағаным жөн еді. Бірақ ұстамсыздық – кемшілігім. Ақталатындай жағдайым жоқ. Немесе, әсілі, мынаны айтайын: егер сіз мінсіз, кінәратсыз, қателеспейтін, мінезінің кедір-бұдыры жоқ адам іздеген болсаңыз, онда менің қасымда уақытыңызды бекер өткізгеніңіз.
Одан біртіндеп тыншып, талықсып, қайтадан ұйықтадым. Полк штабы бірнеше жәшік патрон мен екі шелек піскен ет жіберіпті. Патронға бола қатты қуансам, азғантай ғана етке қарап тұрып, зығырданым қайнады. Екі шелек! Бір батальонға! Аш жүрген бес жүз ауыз бар! Ра­химов, сенің көзің дәл ғой. Теңдей бөл.Рахимов бәкісін шығарды да, плащ-палаткада жаюлы жатқан етке бір қарап алып, үн-түнсіз бөлуге кірісті. Мен байланысшыларды жіберіп, рота командирлерін шақырттым. Өзгелерден бұрын Заев пен Бозжанов жетті. Бозжановтың түннің тең жартысына жуығын Заевтың қасында өткізіп, оның сақшысы міндетін атқарып, ұйықтап алуына мүмкіндік бергенін білетінмін. Келушілер өз үлестеріне тиетін бірнеше кесек етке аңтарыла қарап қалыпты. Бір өзім жеп қоямын ғой мұны. Мен зекіңкіреп жібердім: – Есерлікті доғар! Жауынгерлерге тарат та, оларға комбатта басқа ештеңе жоқ екенін түсіндір. Рахимовтың плащ-палатка үстінде қалай бөлгенін де айтып бер. Жөнел. Жұртыңды оят. Таң атты! Қозғал! Окопты тереңірек қазып, бекін. Және патрон алып кетіңдер. Бұл күн өте ыстық болады. Бұл күн өте ыстық болады, – деді қырылдаған Заев.
Мен бас шайқаймын: мынау қылжақты әлі қоймапты ғой. Бұл күннің лейтенант Заев үшін сұмдық қатерлі күн болатынын кім болжапты? Қазанның жиырма сегізі 1 Волоколамск жау қолына өткеннен кейінгі күн – қазан айының жиырма сегізі есімде қалай қалғанын айтайын. Телефон байланысым жоқ, роталарды хабаршылар арқылы басқарамын. Дөң аса биік емес, маған шебіміздің орталық бөлігі, Дордия ротасының позициясы ғана көрінеді. Жеке-жеке окоптардың алдындағы үйілген топырақ жас шыммен қапталғандықтан, сарғыш шабындықпен жымдасып, шөп басқан жал сияқтанады. Созылған осы төмпешіктер көпірді қалқалайды. Жарылыстардан окоптардың о тұс-бұ тұсынан бұрқылдай көтерілген топырақ аспанға шапшиды; біздің алдыңғы шебімізді барлап үлгерген немістер орман жақтан үздіксіз атқылауға кіріскен. Қылпылдап, алға көз тігеміз... Жау әне-міне бір тұсымыздан бас салғалы тұр. Бірақ дәл қай жерден шүйлігеді? Мына маңайдан – тікелей көпірге қарай ұра ма? Әлде Заев ротасы имектеле бекінген сол жағымыздан – көршіміз жоқ бүйірден келіп соға ма? Бекіністегі шөп кеудірек-жасыл түсінен айырылып та үлгерген, ыс пен шаң-тозаңнан көрінбейді. Төңіректің бәрі жағалай ойдым-ойдым, шұрқ-тесік қара апанға айналды. Дұшпан гүрсілдетіп атып жатыр, атып жатыр. Қазір оңаша атыс ұяларындағы сарбаздарға да оңай емес.
Дегенмен мұндайды бірталай өткергенбіз: жақыннан гүрсілдеген жарылыстар жауынгерді асып-састыра алмайды, сарбаз өз окобы мен винтовкасына сенеді; әйткенмен, шегінушіге тән шарасыздық еңсені езбей қоймайды-ау. Көзге көрінбейтін тылсым толқындар маған солдаттың үрейлене елегізіген, әлдебір сұмдықты сезінген алай-дүлей күйін жеткізгендей болады. Сарбаздарым мен батальон тағдырына деген қорқыныш, жаудың қияпат соққысын күту мені де алаңдатып, жанымды ауыртты. Біреудің сұлбасы төмпешік пен төмпешік арасында зуылдап жүр. Сол бойда-ақ Бозжановты таныдым. Шинелі бойына шап-шақ, белі жуан: оның тума-туысының бәрі толық денелі еді. Бас сауғалап жүгіре білетіні көрініп тұр. Міне, енді бұлталақтай заулады, міне, еңкейіп, бұға қалды... Жетті! Окопқа тастай сүңгіп қойып кетті де, көзден ғайып болды. Сәлден кейін шұңқыр шетінен екі құлақшын қылтиды – сар­баз бен политрук Бозжанов. Жаны сергек, әңгімешіл Бозжановтың окопқа әдеттегідей әзіл-қалжың мен ерік-жігер алып барғаны анық. Төмпешікте жатқан винтовка ақырын жылжып, дүмі иыққа тірелді; әлдебір меже, мүмкін, долбарлы нысана ма екен, қарауылға ілікті. Біліп тұрмын, қазір Бозжанов бірнеше мәрте оқ шығарады. Оның осал жері осы, атуға құмар.
Көп ұзамай ол маған буда-буда хабар жеткізеді: шығын жайын, рота шебінің алдындағы көрген-білген, көңілге түйген жәйттерін айтады. Бұдан соң Рахимов ( ол сай түбіндегі күркеден шықпайды ) осының бәрін картаға немесе майдандық кітапшасына белгілеп қояды. Негізінде, бұлардың екеуі де менің штабымның бастықтары: Рахимов – отыратын, ал Бозжанов рота мен рота арасында шапқылап, одан маған келіп тұратын басшы. Бұл шабуыл нышаны емес пе өзі? Иә! Орман арасынан жаздық жасыл пилотка, жасыл шинель киген солдаттар тізбегі жүгіре шықты. Біздің окоптарға қарай ентелей ұмтылады... Немістің минометтері мен зеңбіректері үнсіз қалды. Тым-тырыс. Жасыл шинельдер жақындай бастаған. Ұңғысын алға соза, қарындарына тіреген автоматтары қараңдайды. Біздің сарбаздар оқ ата бастады. Немістер ию-қию, орғып басып, жылжи түседі. Төтеп бере аламыз ба, жоқ па? Жаудың да есебі, әрине, осы: рус аздап қарсыласады да, тым-тырақай қаша жөнеледі деп ойлайды. Немістер автоматпен, жарқырауық оқ ағынымен өздеріне жол салып келеді. Шайқастың шешуші сәті де жеткенін сезіндім. Тыныс тарылып, кеудем қысылады. Кенет көпір қасында жасырулы тұрған біздің төрт зеңбірек гүрсілдеп қоя берді.
Ірі бытыра шабуылшыларды маңдайдан ұрды. Тағы! Тағы да! Немістер жата қалып, кейін серпілген. Бірақ есе төлеуге тура келіпті. Өздерін байқатып қойған зеңбіректер орын ауыстырып үлгермеген. Жау артиллериясы оларды оқ астына алды. Кешікпей байланысшым мәлімет жеткізді: екі зеңбірек қираған, адам шығыны болыпты, батарея командирі лейтенант Кубаренко ажал құшқан. Қош бол, Кубаренко! Бақұл бол, қарулас дос! Бірақ оның да беті қайтарылған. Дұшпан әзірше тек Заевқа соқтыққан жоқ. Бекініс бойымен тағы біреу жүгіріп келеді. Бос байланған белбеуіне таққан тапаншасының қабы салақтап жүр; үлкен шинелі олпы-солпы; аяғы шұбатылған етегіне шалынысады. Дегенмен сол екен, таныдым, – әлжуаз Дордия, – борыш-міндетіне адал байғұс жер бауырлап қалған сарбаздардың үрейін сейілту үшін мынау бұрқылдаған қопарылыс, алапат тарсыл-гүрсіл, жарқылдаған от-жалын арасымен дедектей жүгіреді. Азырақ алқынып алыпты. Күнқақты, ашық, балғын жүзінен қобалжу ізі байқала қоймайды. Алайда қатты жымырылған ерні мен қадала қараған қой көзі жағымды хабар жеткізгелі келмегенін білдірді. Жат. Не болды? Баянда! Тимошин немістердің Заев позициясын сыртынан орағыта өтіп, жартылай құрсауға алғанын мәлімдеді.
Заев доғаша иілген майдан қанатын созыпты, бірақ жау бәрібір ішкері еніп, тықсырып келе жатқан көрінеді. Жағдайдың осылай боларын күнілгері болжап едім. Ал қазір тас төбеден ұрғалы тұрған сол соққы күшін тіптен жітірек сезінемін. Алдыға көз салдым. Дордия ротасы майданының жер-жерінде бұрынғыша топырақ бұрқылдап жатыр. Жаралы біреу беткеймен жылжып, өзенге қарай сүйретіліп барады. Мен Тимошинге: – Рахимовқа бар. Жағдайды мәлімде. Мен осы арадан Заевқа баратын шығармын. Оған осыны айт, – дедім. Тимошин орнынан көтеріліп, алақанын құлақшынына қарай созды. Осы мезетте оның басының тұсынан зу етіп оқ ұшып өткен. Бөркі тиіп тұрған жіңішке шыбық пышақпен кескендей қиылып түсті. Мен Тимошинді төмен қарай жұлқыдым. Ол, тіпті ес жиып үлгере алмады. Бүкшеңдеген ол шілікті қалқалап, әрі қарай өте бастады. Жаңағы не нәрсе? Қаңғыған оқ па? Әлде жау мергені менің бақылау пунктімді аңдап қалды ма екен? Желке тұсымнан Синченко еңбектей жетіпті. Тек жаныңызда болайын. Біраз үнсіз қалған Синченко сөзін жалғады: – Сіз жаңа Заевқа барамын деп қалғандай едіңіз. Аттар даяр, жолдас комбат. Жауап қатпадым. Ренжіп қалған атқосшым пыс-пыс етеді.
Ал сен аттармен бірге осында қал! Зекіңкіреп жібердім: – Жетер мылжыңдауың! Ызғар тоңазытқан саздауыт жағалауда жер табаны қатты. Жарақат таңатын пункке қарай сүметіліп кетіп бара жатқан екі-үш жаралыны басып оздық. Міне, тағы біреуі келеді. Қан сіңген шүберекті бетіне жапсыра ұстапты, шұбырған қан, өзінің басқан әрбір ізін белгілегендей, шинелі арқылы шөпке тамшылайды. Аяғын өзі алып жүруге шамасы келгенімен, винтовкаларын білекке ілген екі сарбаз мұны сүйемелдеуді ұйғарыпты. Қай ротадансыңдар? Филимоновтан ба? Әсілі: « Бұл өзінің солдаттық борышын өтеді. Ал сендер ше? Осыны сылтауратып, өз міндеттеріңді атқарудан қашып бара жатсыңдар ма! » – деп қосуым керек пе еді. Бірақ менің көзқарасымның өзі-ақ осының бәрін жеткізген сияқты. Айқай салдым: – Орындарыңа тайыңдар! Тез! Бұйрықты орындап дағдыланған сарбаздар дереу кейін қарай жүгіре жөнелді. Жаралыға қарадым. Оның ағы айрықша алайып, зәре ұшыратындай бақшиып кеткен көздерінде өзінің қаны – жерге, шинелі мен қолына шапшып, атқылай жөнелген сонау секундтың сұмдығы әлі ұялап тұр. Онда бізден қыздарға сәлем айт. Міне, біздің медпункт орналасқан шатыр.
Түнгі жорықтан қайтқан соң өзен суымен мұқият жуылып, дертелерін көкке көтеріп қойған санитарлық арба да осында тұр. Шатыр ішінде әлдекім ыңырсып жатыр. Далаға от жағылыпты. Алау маңына жиырмадай жаралы орналастырылған. Көпшілігі шинельдерін желбегей жамылыпты, мойындағы үлдірік орауышқа қозғалтпай асып алған дәкемен таңулы қолдары анық көрінеді. Басынан, бетінен жараланғандар да аз емес. Араларындағы кейбіреудің қан түкіріп жүргені байқалады. Кенет қарт фельдшер Киреевтің, бейбіт шақта жайбарақат үйде жүргендегідей, құлаққа жағымды қарлыққан даусы естілді: – Жолдас комбат, шайға қалай қарайсыз? Қант та бар... – Уақытым жоқ, Киреев. Рахмет. Жағдайың қалай өзіңнің? Қайда? Өзінің асықпайтын-саспайтын шаруакештігі үйіріп тұрады. Іштей Рахимовқа сүйінемін. Батальон үшін мынау ауыр, тіпті аса қатерлі сағаттарда ол ешбір телефоны жоқ күркеден-ақ әдеттегі дәлдікпен, болжағыштықпен нұсқау беріп отыр. Иә, менің шағын штабымның әрекеті, басқару жұмысы жалғасып жатыр. Рахимовтың бұйрығын бас изеп мақұлдап, жағадағы алаппен әрі қарай кеттім. Соңымнан бұрынғыша Бозжанов пен байланысшы Ткачук ілесіп келеді. Міне, біреуді шинельге салып алып жарақат таңатын пунктке әкеле жатқан сияқты.
Шеткерек шығып, шинельде шайқалған жалаңбас әлдекімнің ақсары шашын және қан жоқ, сөл жоқ көзі жұмулы жүзін көрдім. Аппақ бояу жағып қойғандай еріндері де жансыз екен. Жаралыны көтерген жауынгерлер менімен бетпе-бет келіп қалып, аялдады. Жаралы адам көзін ашқан – сәл томпақтау, тасырайған қап-қара көз. Дордия! Мені байқап, қозғалақтады. Маңдайы қызарды. Тістеніп, орнынан тұрмаққа оқталып еді, ыңғай бермедім. Жарақатымды таңып берді. Ротаны взвод командирі кіші лейтенант Терехинге өткіздім. Қазір сені санитармен бірге Быкиге жөнелтеміз. Дордия сәл көтерілген. Маған қадалған қара көзінен әлдебір жалыныш табы аңдалатындай. Әлде бұл әшейін ауырсынудың әсері ме екен? Ол аз ғана бөгелді. Тәрізі, ол менің бір сәт халінің мүшкілдігі туралы ойлап қалғанымды сезсе керек, әлгі сөзін қинала қайталады: – Мен әлі де қажетке жараймын. Және тағы да жалбарына қараған: – Сіз... Сіз, жолдас комбат, мені тастамайсыз ғой... – Ешқашанда тастамаймын, – дедім мен. Ол көзін жұмды. Оны көтеріп, шинельге жатқызды. Еріндері бұл кезде жансыздана кезеріп тұрған жоқ еді; әлдекім әлгіндегі аппақ бояуды сүртіп үлгергендей.
Әлдекім... Жаралы Дордияға рух ұстамдылығын қайтарып берген кім болды екен? Жауабын айтайын: ол – сенім болатын. СЕНІМ! Бұл сөзді үлкен әріптермен жазыңызшы. Сонда уақытша командир болып қаласың, – дедім. Болайын, – деді мүдірмей үн қатқан Бозжанов. Қиян-кескі шайқас, жараланғандар, қан – осының бәрі, әрине, оған әсер етпей қойған жоқ, бірақ соның өзінде өмірге деген сарқылмас құштарлығын жоғалтпай, қазір ротаны басқару туралы бұйрықты ықыластана қабылдады. Ол су шайған жырадан шығып, жатағандау дөңге қарай беттеп бара жатты. Күтпеген жерден алдыдағы төбе тасасынан Бозжановқа қарай бір топ солдат жүгіріп шыға келген. Бозжанов: – Қайда барасыңдар? Тоқта! Тоқта! Дауысты ешкім елең қылмады, тоқтаған адам жоқ. Тіпті кімнің алда-артта екенін де біліп болмайды, – еліре дүрліккен тұтастай взвод жапа-тармағай, үймелесе топырлап, төмен қарай жөңкілді. Солдаттың айнымас бунақ-түйнегі – күрек, жол қапшығы, оқшантайы асығыс-үсігіс алына салғаны байқалып тұр. Винтовкаларын да қалай болса солай ұстаған – біреуі арқасына асса, екіншісі білегіне іліпті.
Жүгірушілер арасынан рота командирінің байланысшысы болған ұзын бойлы жас жауынгер Савицкийді, арықша келген, сопақ бет Шилібаевты, мұртты Березанскийді, тағы басқаларын таныдым. Бұлар менің қасымнан иін тіресе өтті. Шынымен, бәрі біткені ме? Расында да, жау қуып келе ме бұларды? Тобырдың соңынан тұра жүгіріп, қуып жетіп, алдынан шықтым. Демімді ішіме тартып, бар күшіммен ақырдым: – Тоқта! Ыпыр-жыпыр тоқтай қалысты. Неге қашып барасыңдар? Жауап жоқ. Біз анда жалғыз қалдық. Взвод командирі қайда? Жарақатын таңғызуға кеткен. Мен сапқа тұруды бұйырдым. По порядку номеров... Рет-ретімен санағанда отыз үш адам болды. Ішім өртеніп, қалшылдап тұрмын: – Қорқақтар! Бүкіл совет халқы Отан үшін арпалысып жатыр. Ал сендер – отыз үш опасыз окопты тастай қашып, жауға майдан шебін ашып бердіңдер. Әлдебіреу артқы қатардан күңк ете түсті: – Біздің қолымызда винтовкадан басқа түк жоқ. Қояншығы ұстаған адамдай айқайлаған шығармын. Дәл сол сәтте маған батальон беріктігінің негізі – өзім үшін ең қастерлі: әскери ар-намыс, ант пен борышқа адалдық, тәртіп, бөлімнің жауынгерлік дәстүрінің бәрі қаусап, құрып бара жатқандай көрінді.
Сапта тұрғандарға ызбарлана қарап, бұларды сонша жек көріп, өз-өзімді ұстай алмай айтып салдым: – Иә, сендердің ротаның командирі жараланды. Өздеріңмен қатар соғысып жатқан батарея командирі оққа ұшты. Қазір мен жаралылардың атынан, майдан даласында мерт болғандардың атынан, окоптарды адал шайқасып жатқандардың атынан сендердің бәріңді де атамын. Бозжанов, қол пулеметін әкелуге бұйрық бер. Бозжанов қолын шекесіне апарды да, ақырын басып байланысшы Ткачукке қарай кетті. Тездет! Саптағылар қанын ішіне тартып, сұрланып алыпты. Мен солдаттардың бірі, деревня жігіті, еңгезердей Прохоровтың қасына келдім. Ол жауап бермеді. Оның винтовкасының дүмін жерге тіреп, ұңғысынан сындырардай қатты қыса ұстаған сабаудай жуан саусақтары да шүберектей құп-қу. Қазір не ойлап тұр екен өзі? Мен: – Әйелің бар ма? Жымырулы ерні жыбыр етті: – Иә. Ол бос қолымен шинелінің ілгегін жұлқып ағытып, гимнастеркасының төс қалтасына қолын сұқты. Қызылармиялық билеті мен кішкене фотосуретті суырып берді. Фотокарточкадан күлімдеген жас әйелдің кескінін көрдім. Өлер алдында қарап ал, енді мұны көре алмайсың. Жігіт кенеттен біртүрлі сөлекет қимылмен бақыра жылап, тізерлей келіп аяғыма жығылды.
Мұндайды бұрын-соңды көрген емес едім; қазақта аяққа құлайтын әдет жоқ. Еңіреген күйі орнынан көтерілді. Сарбаздарға шола қарадым. Оң қанатта Савицкий көз жасын сүртіп тұр. Шилібаев, шық бері! Сен де шық! Сен де... Көз жастарын бұлағандардың барлығына сап алдына шығуды бұйырдым. Ешкім үндемейді. Шилібаев екі ауыз уәжді зорға айтты: – Сіздің қолыңыздан ажал тапқанша, немістің өлтіргені жақсы... Сөзінің аяғын жұтып жіберген. Тегінде, енді сөздің қажеті де жоқ еді. Шилібаев та, мен де жауынгер елдің ұрпақтарымыз. Қазақтың бұл мақалы біз үшін өсиет-тін. Бір мезет мен өзімді соның орнына қойып көрдім: майдан шебінен қашып, ар-ұяттан жұрдай болып, мынау жарлауыт жиегінде ату жазасына бұйырылып тұрмын. Мені мерт қылатын жаудың оғы емес, сатқындығымды кешірмей, әскери әділдікті іске асыратын Отанның өз адал ұлдарының оғы! Өзімді әлі Шилібаевпын деп сезініп тұрып тұла бойым дір ете түсті. Жо-жоқ, басыма не түссе де көтерейін, бірақ дәл мынадай сұмдықтың беті аулақ! Мә, Прохоров, фотосуретіңді ал, әйеліңнің кескіні өзіңде болсын. Көз жастарың үшін масқара әрекеттеріңді кештім. Енді қалғандарына бұрыламын: – Ал сендерді қайтпекпін?
Бәрі үшін Березанский жауап қатты: – Біз де соғысамыз. Сен бе? Сырт жағымда Бозжанов тұрған еді. Оның осынау тартысты жағдайда қаншалықты жүрегі аузына тығылып, жанын қоярға жер таппағанын білдім – мұнысын жалт етіп бір қарағанымда бет-әлпетінен байқап қалғанмын. Осы минутке дейін іске еш араласпай, бұйрықты орындап, пулеметке адам жіберген ол қазір менің рұқсатымсыз команда берді: – Шайқаста абыроймен өлуге даяр адамдар алға шықсын! Бәрі де бір кісідей алға қадам басты. Березанскийге қарап тұрып осынау қырық бес жастағы мұртты солдаттың Тимково тауында батпақ кешіп адасып, өз взводын іздеп түнімен сенделіп, таңға жақын ар-намысы таза күйінде сабан төселген окоптар тізбегіндегі жауынгерлік орнына келіп жайғасып, сол жерде ұйықтап кеткенін есіме түсірдім. Енді бар да, осы взводты өзің басқар. Ал сен Бозжанов, рота тізгінін өз қолыңа ал. Қазір барып, бекініске орналасыңдар. Бозжанов мен сөзімнен айнып қала ма деп қауіптенгендей, де­реу айқайлап жіберді: – Жолдастар, еріңдер соңымнан! Өзенге құлайтын аласалау жарқабаққа секіріп шыққан ол бос қалған окоптар тізбегіне қарай жүгіре жөнелді. Иықтарындағы винтовкаларын жұлып алып алға қарай кезене ұстаған жауынгерлер оның соңынан ілесті. Өзен арнасы бұралаңдап кетті.
Жағадағы қойнаудан көтеріліп, шабындық бойымен Заевқа қарай тіке тарттым. Жер-жерде шөмеле шошаяды. Солардың бірінің қасына аялдап, жан-жаққа құлақ тігемін. Немістер бізге тыным бермей ұрғылап жатыр. Тек Филимоновтың ротасы орналасқан тұс қана тыныш. Жоғарыда айтқанымыздай, Филимоновпен көршілесіп, Хрымов полкінің батальоны қорғанып, Быки деревнясын ұстап тұр. Қазір осы деревня жағында да атыс саябыр тауыпты. Бұл қапталға бола аса алдаңдай қоймаймын. Немістер, тегінде, тосқауыл қойылмаған, қорғаусыз межеден айналып келіп, Заевты көк желкеден ұруға ұмтылады. Соққыны осы тұстан, тура сол жерден күту керек. Жазық далада әлі жүріп келемін. Көз ұшынан біреу көрінді. Біздің шепке тыл жақтан жалғасатын орманнан шыққан сияқты. Бір қызығы -жалғыз емес, жетектеп алған аты бар: ер-тоқымына бірдеңе артып алыпты. Бұрылып, қарсы жүрдім. Әй, мынау Ти­мошин ғой! Шоқтығы биік, жалы күзеулі, түгі жылтыраған торы атқа немістің екі телефон аппараты мен екі орам сым тиепті. Тимо­шин қызынып, еліріп алған: бөркі – шекеде, одан, жүзі алабұртып, өз-өзінен бір қызарып, бір бозарды. Мыналарың не нәрсе?
Тимошин түсіндірді: орман жиегімен келе жатып тоғай арасында телефон байланысын орнатқалы жүрген екі немісті көріп қалады да, екеуін де жайратып салып, құралдарын қанжығаға байлайды. Шайқастың жан алқымға келген мынадай қысталаң сәтінде қаншалықты жайсыз хабар жеткізіп тұрғанын біле ме екен бұл? Өз құлағыма өзім сенбей, қайталап сұрадым: – Олар саған қай жерде тап болды? Тимошин құлашын сермеп, артқы жақты нұсқайды: – Әне, анау жерде, орман арасында. Филимоновқа мәлімдедің бе? Үнсіз қалдым. Батальонға тиесілі станокті екі пулеметті өзім ең қатерлі учаскені қорғайды деп санаған Заевқа бергенмін. Ал енді қазір... Енді қазір қауіп арттан төнді. Қол созым жерде қараңдаған орман іргесі үрей себетіндей. Демек, немістер осы орманға екі жақтан бірдей ентелеп келеді... Төбеден қос қолдап ұрғандай бұл жаңалықты қабылдап, бойға сіңіргенімше, кемінде, тұтастай тағы бір минут уақыт керек. Тимошинге бұйырдым: – Мына олжаңды осында түсір. Атқа қон. Құстай ұшып Заевқа жет. Жағдайды баянда. Пулеметті алсын да, тылды қорғасын. Түсіндің бе? Тимошин шауып жөнелді. Мен артқа – өзімнің штабыма қарай асықтым.
Көкте бұлттар пердесінің арасынан күміс табақ күн қылаңытады. Сайтан алғыр, мына сұмпайы күн неге сонша жылжымай қойды! Бірақ көретін сұмдығымыз әлі алда екен. Қыбыр етуге шамам келмеді – шарасыз қалғаным соншалықты – тіпті дауыстап та үлгермедім. Сайдағы аласа жарқабаққа жанасқан өзіміздің штаб күркесіне жеткенімше алқаппен заулап бара жатқан қос дөңгелек арбаны және оның үстіндегі Заевты көрдім. Арбаны тартып бара жатқан – кеше түнде Заев жайдақ мініп жүрген әлгі мыртық келген, мығым ақбоз ат. Енді өзі қорапта түрегеп тұр; бір қолында – дел­бе, екінші қолына ұзын шыбық ұстапты. Заевтың қасында зорға сыйысып отырған үш-төрт пулеметші бар. Тапал ат кедір-бұдыр жолда арбаны қаңғалақ қақтырып, бар екпінімен жүйткиді. Аяқтары қалталақтап талтайып әрең тұрған Заев екілене айқайға басып, атты сабалап, жылдамдықты одан сайын үдетуге тырысады. Мен Заевтың пулеметті салып алып, штабқа қарай асыққанын түсіндім; тәрізі, ол жағдайды біліп, міндетін пысықтау үшін маған немесе Рахимовқа жолығуды жөн санаса керек. Байқауымша, бұдан кейінгі қияпат лезде болды. Немістер, әсілі, төбедегі қалың бұта арасындағы менің бақылау пунктімді әлдеқашан байқап, ара-арасында ақырын ғана « түртпектеп » оқ атып көре бастаған екен.
Дәл әлгі сәтте олар жотаны алтыауыз минометпен соқты. Немістің бұл жаңа қаруымен о кезде танысып үлгермеген едік. Аспанда дыбысы зәре ұшыратын ерекше гуіл пайда болды. Алапат жарылысы құлақ тұндырған ауыр-ауыр алты мина қатар түсіп жарылды. Немістер дөң басындағы шаң-тозаң сейіліп болмай іле-шала сол нысананы әлгі мәнермен тағы бір мәрте ұрған. Жарқ-жұрқ, гүрс-гүрс еткен алты жарылыс және қайталанды. Үсті-үстіне төпеген жойқын соққыны алғаш көрсем де, шоғыр-шоғырымен бастырмалата ату адамның тәнін ғана емес, жаны мен сана-сезімін қоса қаусатып жіберетінін түсіндім. Миналар жарылған төбенің шаң-топырағы арасынан кенет қатты үріккен Торытөбел ытқып шықты. Жол таңдап жатуға мұршасы келмей жанұшырған жануар жылғадан қарғып өтіп, даламен салған. Қарасам, үстінде бүкшиіп, жалға жармасқан Синченко отыр. Торытөбел тура өзіме қарай тартып келе ме деп ойлап қалдым. Тұмсығы мен сарғыш тістерін де анық көрдім. Маңдайдағы төбелін қан жуып кетіпті. Синченконың да ес-түстен айрылғаны байқалды, құлақ-шекесі қан, бір қолымен тізгінді ұстапты, екінші қолы – жалда. Келесі мезетте Торытөбел көз ұшында бұлдырап бара жатты, тек оның көсіле заулаған сұлбасы мен сереңдеген сирақтары ғана көрінеді. Оған қарап тұрған жалғыз мен ғана емес едім.
Қос аяқ арбадағы Заев тапал атын қалт тоқтатып, қалшия қалды да, бүкіл назарын бір сәт сонадайдағы оқша зулаған менің атыма аударды. Одан шыбығын шықпыртып тағы бір сілтеп, есімді жиғанша, екі аяқты арбасымен Торытөбелдің соңынан құйғытып берді. Бұл аралықта Торытөбел орманға сіңіп үлгерген еді. Мен қолындағы шыбығын екілене соққылаған Заевтың артынан тіл-жақтан айырылған кісіше сілейіп қарадым да тұрдым. Міне, енді қос дөңгелекті арба да қалың тоғай іргесіне жұтылып, ғайып болды. Осылайша рота командирі Заев бір пулемет пен бірнеше пулеметшіні салып алып, көз алдымда майдан даласынан қашып кетті. Соғыста мұның шындығына тіптен көз жеткізе түсесіз. Шөмелелер арасында лей­тенант Обушковтың қарауындағы зеңбіректер жасырулы тұр еді. Оған Заевтың ротасын қорғауға міндет жүктелген. Торытөбелдің зу етіп өткенін, ұзамай қос доңғалақты арбамен рота командирінің құйындата шапқанын көрген Обушков көп ойланбастан: « Зеңбіректерді жегіңдер! » – деп команда береді. Сөйтіп артиллериялық аттар зеңбіректерді сүйреп, орманға қарай жөңкіледі. Міне, енді жаяу әскер – Заевтың ротасы да қашты. Ең табанды, ең ержүрек деген екінші ротамыз, шынымен, осы ма? Шынымен, қорғаныстың күйрегені ме?
Қалайша шептің талқаны шығып, батальонның күлі көкке ұшты? Неге екенін, құрама полк командирі Кондратьевтің бет-әлпетін елестеттім, – әлдекім қамшымен осып жібергендей бет: жағындағы шекеден төмен тік түскен сызаты қатты ісініп, қанталап тұрды. Оның полкі қашқан еді. Ал ол командир ретінде жазаға тартылды. Жоқ, егер басыма батальонымның қашып, ту-талақайы шығып, күйрейтінін көретіндей күн туса, онда ешкімге мәлімдеп жатпаймын. Үкімімді өзім шығарып, өзім орындайтын боламын. Мен де солай қарай ұмтылдым. Жауынгерлер шөмеле тасасында тұр. Әлдебір мезетте қатардағылар қозғалақтасты: тәрізі, солдаттар мені енді ғана танығандай. Біреу: – Комбат! Аттан түсіп, әлденені талап етіп сөйлей бастаған Тимошин бұл сөзге қуанышты жүзбен елең етіп бері бұрылды да, сөзін кілт үзді. Жақын келіп, бәрін бір шолып өттім. Мурин мойнын ішке тығып, көзіме қарауға батпай басы салбырап кетті. Бөлімше командирі, үлгілі солдат, ақ қабақ Блоха да тайсақтай берген. Бәрі үнсіз. Олжа автоматын иығына асқан Тимошинге: – Тимошин, рота басшылығын қабылдап ал, – дедім.
Егер кімде-кім қашпақ былай тұрсын, артына бұрылып қараған болса, қорқақты автоматпен табанда жайратып сал. Түсінікті ме? Мен сөзімді тағы да саптағыларға арнадым: – Немістер бізді жан-жақтан қоршап алды. Қазір жағалай қорғаныс шебін құрамыз. Одан соң адал солдаттардың салты бойынша оққа ұшқандарды жерлеп, жараланғандарды өзімізбен бірге алып, бұл жерден не шығып кетеміз, не осы шепте мерт боламыз. Оған зәру емеспін. Тимошин, міндетің былай... 7 Көк жүзі бұрынғысынша күздің сұрғылт пердесін бүркеніп тұр. Бұлттар да ауыр тартқандай, дәл төбеден төнеді. Бұлардың арасындағы күміс табақ күн енді мүлде көрінбей қалыпты. Бірақ ымырт жабылғанша әлі де екі сағаттай уақыт бар. Тезірек қас қарайса екен. Қазір немістің көз алдынан жылыстап шығып кете алмайсың. Өздері атқылауды тоқтатқан жоқ, кейде шағын топпен тақымдап, жақын келуге тырысады, бірақ бізде оқ жаудырып, жуыта қоймадық. Тәрізі, рус біраз атысады да, қол көтереді деп дәмеленетін секілді. Жоқ, ол пиғылдарың бола қоймас. Тек жылдамырақ, жылдамырақ қараңғы түссе екен! Штаб шайласында малдас құрып Рахимов отыр. Төңкерілген патрон жәшігінің үстінде топографиялық карта ағараңдайды. Рахимов мені көріп ұшып тұрды.
Менің біртоға штаб бастығым бәрін де: Заевтың құрығанын, Обушковтың да біздің соңғы зеңбіректерімізбен бірге орманға сіңіп жоқ болғанын өзі-ақ біліп отыр! Жағдай картаға да түсіріліп қойыпты: түрлі-түсті қарындашпен белгілеген таңбалар Быки деревнясын алған немістердің қимылын, Филимонов ротасының осы деревняға қарай доғаша иілген тікенекті шебін, біздің жағалай қорғанысымызды көрсетіп тұр. Рахимов батальонды бұғалықтаған тұзақ жайын да ешбір асып-саспастан мәлімдеді. Тек оның қараторы жүзі сәл сұрланып алыпты. Амал не, мұндай күні қалайша құлпырып, гүл-гүл жайнап отырарсың. Еріксізден барлық бәлені бастаған Торытөбелдің соншалықты үркіп, есі шығуының себебін Рахимовтан білдім. Алтыауыз минометтің бастырмалата атуынан бірде-бір адам өлмеген. Жалғыз құрбандық Ақбоз болыпты. Снаряд жарықшағы оның мойын күретамырын орып түседі. Шапшыған қан қасында байлаулы тұрған Торытөбелдің тұмсығы мен көзіне шашырайды. Торытөбел жұлқынып, безе қашқан. Ал оны атып салу Синченконың ойына келмепті. Алаулаған жалын айналаны күндізгідей жайнатып, біздің кетуімізге мүмкіндік бермеді. Ендігі бір ғана таса жол – саймен барып, көпір астымен өту еді. Бұл аңғар Волоколамскіден, Волоколамск тас жолынан тіптен әрі қарай, қиыр түптегі орман алқабына бір-ақ апарады.
Роталар ақырын ғана еңбектей жылжып, жылғаға қарай жақындады; жалтылдаған шұғыла мен лапылдай шалқыған жалынның сәулесі су бетін қызғылт нұрға бөлейді. Біз ың-шыңсыз сапқа түзілдік. Брудный бастаған барлаушылар маңдай беттегі шолғыншы ретінде алға түсті. Қолдағы екі дөңгелекті арбалар мен аттар жаралыларға берілді. Бұл ат-көлік пен санитарлық арба жауынгерлік бөлімдердің орта шеніне орналастырылды. Кей жерлерде бұтаға соғылған дөңгелектер жылғаға сырғып түседі де, аттар да жиектегі таяз су табанын кешуге мәжбүр болады. Міне, ақырында батальон легінің соңғы қатары көпір астынан жылыстап өтті. Ең соңында тұйықтаушы ротаның командирі Фи­лимонов келе жатыр. Таяу маңдағы лап етіп от мұнарасына айналған шөмелелер жарығы оның сақалы қырылмаған суалыңқы ұртының әжімін одан сайын тереңдетіп, бадырайта көрсетеді. Бұл да пистолетін Заевтың дағдысынша, қойнына қыстырып алыпты. Маған бір мезет ұзын сирақ Заев адымдап келе жатқандай елестеп кетті. Қазір бұл бірдеңені бұрқ еткізіп айтып қалады. Жоқ, Заев енді біздің қатарымызға ешқашан қосыла алмайды. Ол бізді сатып кетті, қашты, адал солдат қауымы сапынан аты мәңгіге өшті. Бұл жерде біз Кубаренкодан айырылдық. Атыс позициясындағы окоптардың бірі оның қабіріне айналды.
Тек асығыс сүргіленіп, бетіне сия қарындашпен фамилиялары жазылған тақтайша мен мынау қаусаған зеңбіректер осындағы ескерткіш болып қалады. Біз жағадағы жырамен жүріп отырып, қараңғылық құшағына сіңдік. Әлгінде айналдыра қоршаған от енді артымызда алаулап жатты. У-шусыз, жасырын жасаған жорығымыз екі сағаттайға созылған. Жолай ешкімге кезікпестен, орманға келіп кірдік. Колоннаны Рахимов бастаған: түнде ол мысықтан бетер қырағы. Күтпеген жерден әлдебір жеркепеге тап болыппыз. Рахимовпен бірге сонда кірдім. Жертөледе жан баласы жоқ. Керосин шам жанып тұр. Әлдекім ұмыт қалдырған әйдік, жылтыр ақ құты жатыр. Еденге төселген шырша бұталары аяқ астында серіппедей сезіледі. Ана жер-мына жерде шашылған қағаз ағараңдайды, тәрізі, асығыста түсіп қалса керек. Бір парақты алып қарадым. Подполковник Хрымовтың штабына жолданған әлдебір өкімдер мен сауалдар. Демек, осында оның штабы тұрған. Сізбен әлі кездесеміз, подполковник! Сонда менің бетіме қарауға ар-ұятыңыз жетер ме екен. Тіпті жердегі қағазды көтеріп, шамды өшіруге шамаңыздың келмегеніне қарағанда, жан сауғалап, безектей қашқан секілдісіз. Бізге хабар айтуға жарамай, менің батальонымды айдалаға тастадыңыз да, тайып тұрдыңыз.
Кеудедегі зіл-батпан ой жан күйзелтіп, кедір-бұдыр кеспелтек ағашты жерге қатар-қатар қадап жасаған жалпақ сәкіге отыра кеттім. Одан Рахимовқа бұйырдым: – Роталарды осында түнейтіндей орналастыр. Таң бозымен әрі қарай қозғаламыз. Күзетшілер қойылсын. Рота командирлерін маған жина. Бозжанов оққа ұшқан Ақбоздан сыпырылған ер-тоқым маңайын ақтарыстырып жүріп, ішінде бірталай арағы бар құты тауып әкелді. Әркім ыңғайына қарай орналасты. Рахимов аяқтарын астына қарай жинап, едендегі шырша үстіне малдас құрып отыра қалды. Оның қатарына сида денелі Филимонов тізе бүккен: өзінің бір күн ішінде қатты азып, көзі шүңірейе жүдегені сонша – селдір қабағы біржола кіржиіп қалғандай еді; дегенмен, әскери жинақылығын сақтап, жертөленің бұрыштағы тіреуіне еркін сүйене жайғасты. Рота командирі қызметіне әзірше бой үйрете қоймаған Тимошин сыпайы ғана келіп, қарағай қылқанын тістелеген күйі сәкі шетіне құйрық басты. Тек Бозжанов бастан кешкен барлық кесапатымызға қарамастан, әзілқойлық әдетін сақтауға тырысып, құтыны құдды бір алтын тостаған ұстағандай, қос қолдап аялай көтеріп, жақындай берді. Волоколамскіде бас қосқан сонау түскі астан бергі аралықта, шынымен, екі-ақ күн өткен бе?!
Небәрі екі күн... Достық үшін ішуді ұсынатын қараторы, сәнқой Панюков арамыздан кетіп те үлгеріпті. Ебедейсіз, қарақаткөз Дордия да сыртта, оны санитарлық арбамен әкеле жатырмыз. Көпір түбіне жерленген Кубаренко да жоқ. Полк ко­миссары шақыртып, содан бізден бөлек кеткен Толстунов та жоқ. Заева та жоқ... Бозжанов маған құтыны созды: – Жолдас комбат, алдымен сіз татыңыз! Ойыма тағы да « біздің батальондық Пат » атанып кеткен Заев оралады. Оның қаңылтыр күрешкені көтеріп, тост орнына: « Бұдан өзге жол жоқ бізде, қолымызда вин-тов-ка! » – деп даусы қырылдай әндеткені еске түсті. Әй, Заев, Заев... Құтыны алып, бірінші болып аузыма тостым. Ішімдік өзекті күйдіріп, жүгірген отты ағын өн бойды шарпиды, бас та лезде бусанып, рахат бір күй кеше түсесің. Мен құтыны жағалатып жібердім. Бәрі де бір туған бауырларша аузынан ішісті. Москва түбіндегі арпалысымыздың он төртінші күні, міне, осылай аяқталды. Жоғары медициналық білім 1 Таң арайы сірескен орман ішіне өте алмады, тек ағаштардың жапырағы түскен ұшар басы ғана бозараңдап зорға көрінеді, ал біз сап құрдық та, қозғалып үлгердік.
Айналаны кіреукелеп қырау бүркегендей; шытқыл аяз қарпып, қабыршық жапқан жер-төңіректегі баяғыдан қалған ат тұяғы мен дөңгелек іздерінің, айғыз-айғыз орман жолының бетінде шашылған қарағай қылқаны мен жапырақ жайрап жатыр. Кей-кейде нәзік мұз қабығы табан астында күтір-күтір ұсатылады. Жауынгерлік тағдыр тауқыметі менің қатары сиреген батальонымды Волоколамск тас жолының асфальтты даңғылынан қиыр шетке лақтырып тастады. Немістер қайда? Біздің дивизия қай жерде? Бұл белгісіз еді. Әдетте, тезірек ымырт жабылуын тықырши күтетінбіз, ал қазір ертерек таң атса екен деп тіледік! Мәскеу түбіндегі майданның жаңа бір алашапқын күніне зар болып қалдық! Зеңбірек атылса дивизия шебінің қай бағытқа жылжығанын жобалап ажыратам ба деп дәмеленіп ем. Таң да атты, жарқырай түскен күн сәулесі шыршалардың үшкір төбесін жалтылдатып, мың құбылтады, ал зеңбірек атаулы әлі « ұйқыда » – тым-тырыс. Міне, ақыры бүйірдегі Волоколамск тас жолының бел ортасы тұсынан гүрс еткен зеңбірек дыбысы да естілді-ау! Араға бір минуттей салып екінші, одан үшінші атыс қайталанды да, сирек соққылар басталды. Әне, біз өтуге межелеп келе жатқан алдыңғы тұстан да гүмп еткен дыбыс шықты. Бұл кім – біздің адамдар ма әлде немістер ме?
Елеңдеп, құлақ тігіп, қияпат жарылысты ұзақ күттік. Бір кезде күңгірлеген, әлсіздеу үн жетті. Снарядтың Мәскеу тарапына, Қызыл Армия жағына атылғанына күмән қалмайды. Міне, солай қарай және біреуі атылды. Иә, жүк машиналарына тіркелген неміс зеңбіректері кең жолдарда бізден озып кеткен екен; басымыздан аттап, мына орман арқылы ілгері өтіп алған жаудың алғы шебінің ту сыртында қалыппыз. Зеңбіректер оянып, өзге тараптардан да белгі бере бастаған. Атыс аса жиі емес еді. Арагідік арқа тұсымыздан немістердің ауыр зеңбіректері аһылап-уһілеп қояды. Ал жаңа шептердің біріне орналасқан біздің артиллерия көп үндемейді. Осынау еріншектеген атыс ырғағына ілескендей, өзіміз де митыңдай жылжып келеміз. Рахимовпен бірге лектің басында келе жатқан мен ормандағы кең жолдардан қашқалақтап, деревня арбаларынан қалған тасадағы тар, бұралаң соқпақтарды таңдадым. Аяз ақырындап сынды. Жер жіпси түскен. Бұдан бір сағат қана бұрын ағараңдап, шыққа оранған төбеміздегі сида бұталар мен қураған сарғыш жапырақтардан, ауыр шырша қылқанынан бармақтай-бармақтай тамшы шүмектей бастады. Батальон жүрісі тым баяу. Анда-санда аялдап, шұбатылған батальон колоннасын қасымнан өткізіп, ығы-жығы сүйретілген қатарларға қарап тұрамын.
Айтпақшы, сарбаздардың бұ кездегі жүру ретін қатар деуге де келмейді. Кейбіреуі тайғанақтап барып, жол табанына түседі, басқалары бүйірден жанасып, сирек өскен жас шыбықтар арасымен ілбіп келеді. Әрқайсының арқалаған солдаттық керек-жарағы бар. Жауырындағы жол қапшығының сыртына котолектері байланған, олардың да шетіне қасық тимегелі бірнеше күн өтіпті. Өз сарбаздарыма көз тігемін, олар да маған қарағыштайды. Бірақ ешқайсы түскен еңсені көтеруге ұмтылмады, аздап болсын серпілуге тырыспады. Бәрінің де көзқарасынан жан ауыртатын ортақ бір сүреңсіз көріністі байқаймын. Мұны не деп атаса болар еді? Шалпылдаған батпақтан аяқтарын әрең суырып екі солдат адымдап келеді, батальонның ән бастаушылары – еңгезердей Голубцов пен бұлшық еті бұлт-бұлт ойнаған, сымбатты Курбатов. Голубцовтың басы салбырап кетіпті. Ол менің қасымнан да сол төмен қараған күйі өтті. Ал маған көз қиығымен қарап қалған Курбатов дағды бойынша кеудесін тіктей қояды. Бірақ мұның да көзінен ауыр бір торығу белгісін көремін. Иә, шегінген солдаттардың көз-жанарын шексіз мұң торлап алыпты. Батальоннан береке қашып, белгісіз бір қамығу, қайғы-қасірет күйі буып алғандай. Зілмауыр ойлар мені де тұқырта түсетін сияқты. Қашанғы шегіне бермекпіз?
Соғыстың біз үшін сонша ауыр, сәтсіз басталуының сыры неде? Осы, таяуда ғана, мамыр, маусым айларында тұс-тұсымызда жағалай: « Егер жау соқтығар болса, сойқан соғысты солардың жерінде жүргіземіз! » деген плакаттар ілулі тұратыны қайда? Шабуыл, шабуыл, тек қана алға, құлшынып, ілгері ұмтылу – біздің армиямыздың берік ұстанымы, соғыс алдындағы бесжылдықтар рухы, ұрпақтардың көзсіз ерлікке бағытталған ұраны осындай еді. Шегіншектей жүріп ұрыс салу туралы, шегіну тактикасы мен теориясы жайында ешқашан ойлаған да емеспіз – әйтеуір, өзімнің офицерлік ғұмырымда мұндайды бастан кешпеппін. Тіпті « шегіну » деген сөздің өзі біздің жауынгерлік уставымыздан сызылып тасталған-ды. Ендеше біз неге артқа серпіле береміз? Неге? Соққы астында қалдық... Әйткенмен, біз де – соңымнан сүметіле шұбырған мына солдаттар да жауды талай жайратты емес пе, дұшпанның алдымыздан тырқырай қашқанын көріп, өлер алдындағы шырқыраған дауысын қаншама естідік қой. Бізді оңдырмай соқты... Бірақ Совет мемлекеті күйреген жоқ. Қазір қаруланған төрт жүз елу совет адамынан тұратын біздің де кішкене мемлекетіміз – менің батальоным, Панфиловтың резерві қалпында.
Біз өзіміздің күнделікті қолданатын солдат бұйымын ғана арқалап жүрген жоқпыз, сонымен бірге жан түкпіріндегі ең қастерлі қасиеттеріміз – туымызға деген адалдығымызды, революция өсиеттеріне, жауынгерлік борышқа деген айнымастығымызды қоса сақтап келеміз. Неліктен екенін, тағы да Заевтың жарықшақ даусы, оның Волоколамскіде айтқан: « Бұдан өзге жол жоқ бізде, қолымызда вин­товка! » деген тілегі баста жаңғырығады. Ех, Заев, Заев! Не болды? Бір сағат аяқ суытуға мұрсат берсеңіз. Рахимов қолын шекесіне апарып, шалт та еркін қимылдап кері бұрылып, ақырын ғана дауыстады: – Батальон, тоқта! Әсілі, батальондағы жалғыз жүрдек адам, кезінде тау-тасты көп кезген альпинист Рахимов қана әлі тың. Жоқ, қателесіппін. Сол бойда бастағы ротаны алып келе жатқан жас Тимошинның жарқын даусы саңқ-саңқ етті: – Екінші рота, тоқта! Реттеліңдер! Теңел! Сәл үзілістен кейін алдағы лекті өкшелей келіп, іліккен өзге роталардан да дауыстар естілді. Немістер басып алған орман алабындағы лай-лай, қуықтай жол бойына сыйысқан шағын мемлекетімізде біздің советтік әскери сабымыз бен тәртібіміз әлі сақталған екен. Кенеттен іштей айтылған осы « әлі сақталған екен » деген сөз санама сақ етті.
Осынау « әлі » деген сонша тайғанақ, тұрлаусыз сөзді комбат басыммен, ойша болса да, өзімнің айтып тұрғаным рас па?! Шынымен-ақ, менің де жігерім жасып, сүлдерім құрығаны ма? Олай болса, батальонды басқарып, өз солдаттарымды азапты қысталаң кезеңдерден қалай алып шықпақпын? Батальон дамылдауға кірісті. Рахимов маған: « Күн тас төбеге келді » деді ғой. Расында да, шаңқай түс болыпты, күн көзі селдір жапырақтар арасынан шақшия қарайды, алайда түскі астан хабар жоқ еді. Ылғал жерде сытырлап от жана бастады, сарбаздар жай ыстық сумен болсын өзек жылытып, құрсақ алдау үшін қолма-қол қазылған суаттан су әкеліп, котолектерін отқа қойып жатыр. Бұрынғыша, ой құрсауынан шыға алмай, кескен ағаш түбіріне тізе бүктім. Қасыма біреу келген секілді. Басымды көтеріп қарасам, алдымда Мурин тұр. Шинелінің жағасы ашық, етегі баттасқан балшық. Сопайған ұзын иегін қап-қара болып сақал қылтанағы жауып кетіпті. Сәл сүйірлеу біткен дөңес мұрны да үшкірлене түскендей. Көзілдірігінің сынған имек тұтқасы әлі де сыммен байлаулы жүр. Әдеттегіше мойнын созған Мурин маған сығырая қарайды. Көзінен ұшқындаған біртүрлі ыбарлылау оттың мәнін алғашқыда түсіне алмай қалдым.
Өзі бойын тіктеп, ізет көрсете ме деп күтіп ем, мұны істемеді. Біраз уақыт үнсіз қалдық. Орнымнан тұрдым. Бар, он қадам кейін шегін де, үсті-басыңды реттеп, қайтадан дұрысталып кел. Мурин қарсылық білдіруге оқталғанымен, тәртіпке бағынып, кері бұрылды. Бір-екі минуттен кейін етігін шалшықтағы суға жуып, солдат ережесіне сәйкес киімін түзеп, еңсесін тік ұстап, басын жоғары көтеріп қайтадан тақалды. Түсінікті ме. Мурин үн қатпады. Менде басқа түк жоқ. Мурин қипақтап қалды. Мурин кетті, бірақ одан сайын беймаза күйге түсіп, бұрынғыдан бетер күйзелдім. Әбден титықтап, діңкелеген солдаттар кез келген жерге қаз-қатар сұлай кетісті. Қасыма Бозжанов келді. Оның әдеттегі дөңгелек кейпінен байқала қоймайтын шықшыт сүйектері енді адырая түсіпті. Мейірман жүзінен абдыраушылық байқалады. Тағы нендей қырсыққа кезіктік? Қайдан білдің мұны? Арттан ілескен арба енді ұшты-күйлі жоқ дейді. Ал оның өзі мен бірнеше санитар мұнда батальонмен бірге келіпті. Атып тұрдым. Қалай? Ендігі жетпегені осы еді! Біз... Менің батальоным енді аярлыққа барыпты, опасыздықпен жаралыларды тастап кеткен!
Ақырын ғана шытырлап, тіпті қоламтасы бықсып, өшуге айналған оттардың маңайындағы бірі отырып, бірі сұлап жатқан сарбаздар тұсынан өтіп, колонна тәртібі бойынша санитарлық взвод орналасқан лектің орта межесіне қарай ұмтылдым. Соңымнан Бозжанов ілесті. Беленковты сонадайдан-ақ көргенмін. Қайыңға сүйеніп жерде отыр екен. Кеудесіне қусырған қолын жеңдерінің шынтағына дейін сұғынып алыпты. Қалғып отыр ма деп ойлап ем. Жоқ, түрінде кәдімгіше сес бар. Ол, әрине, маған түсінік беруге тура келетінін жақсы біледі: тәрізі, мені байқап та үлгерген сияқты, бірақ сыр бермей, отырған қалпын өзгертпеді. Мен дауыстап қалдым: – Беленков! Жүйкем ширығып, жүрегім алқымға тығылды. Өзін « доктор » немесе « жолдас » деуге аузым барар емес. Беленков отырған бойында пенснесінің әйнегі жалт етіп мен жаққа қараған. Осы кезде ақыры даусымды шығаруға шамам жетіп, ақырып қалдым: – Тұр кәне! Беленков, өзіңізге мәлім, медицина қызметінің капитаны, ал мен аға лейтенант қанамын, алайда Беленков үнімнен қаймығып қалған секілді, доктор ыңғайға илігейін дегендей. Еріксіз қиралаңдап, орнынан көтеріліп, тістене тіл қатты: – Маған айқайламауыңызды сұраймын!
Әйткенмен, жүрексініп қалғанын жасыра алмайды. Оны жеңінен суырған қолдарынан-ақ байқауға болар еді. Саусақтары дірдір етеді. Ол жұдырығын жұмып алды. Өзіңізге сеніп тапсырылған жаралылардың қайда екенін білмейсіз ғой? Сіз қан төккен жолдастарыңызға сатқындық жасап, абыройдан айырылдыңыз... Қасымызға жақын келген жауынгерлер мен командирлер елеңдеп, қарай қалды. Жаралылардың далада қалғаны туралы хабар лезде батальонды шарлап үлгерді. Артқа бұрылмасам да сезіп тұрмын: сыртымнан доғадай иіліп, ондаған адам төніп алған. Бе­ленков айналадан аяушылық іздеп, ақтала сөйледі: – Мен ешкімді сатқан жоқпын... Сіз өзіңіз... Сіз өзіңіз де бізді қайда бастап бара жатқаныңызды білмейсіз. Ал жұрттың әрі қарай жүруге дәрмені жоқ. Кенет жон арқама қырық-елу шаншудың қадалғанын түйсіндім. Сарбаздар көзқарастарымен түйреп тұр. Артыма бұрылдым. Сұғына қараған көздер: « Сен бізді апарып жарға соғасың ба әлде аман-есен алып шығасың ба » дейтіндей. Бұл дауыстап айтқаннан да айқын нәрсе еді. Шилібаевтың қысық көзі, Березанскийдің сұрғылттау қой көзі, Ползуновтың жарқыраған байыпты жанары, жан-жақтан төнген ондаған көз тіктеніп: « Неге тобыр-тобырымызбен шұбыра сүйретіліп келеміз, неліктен бұйрық беріп сол­дат қалпымызға қайта түсірмейсің? » деп сұрайды.
Сол мезетте шешім қабылдадым: – Колонна бойынша хабарлаңдар: лейтенант Рахимов маған келсін! Рота командирлері маған келсін! Рахимов менің бұйрығымсыз-ақ қайың түбіне жетіп келді. Бір минут өтер-өтпесте барлық рота командирлері – Филимонов, Ти­мошин, Бозжанов қасымнан табылды. Сөзге ден қойғандардың бәрі жаныма жиналды. Мен: – Жолдастар! Әскери дәрігер Беленков біздің жаралы жолдастарымызды тастап кетті. Санитарлық жүк арбасы арта, орман арасында қалған. Қазір біз кері қайырылып, жаралылар қалған жерге барамыз. Барлық легімізбен жүреміз, күшімізді бөлшектеуге болмайды. Рота командирлері жауынгерлерге өзіміздің айдалада қалған қорғансыз жолдастарымызды құтқаруға баратынымызды түсіндіріңдер. Лейтенант Брудный осында ма? Брудный үйіріле үймелесіп тұрған топтың арасынан шыға келді. Оның өткір қара көздері бұрынғыша жарқ-жұрқ етеді. Жолдастар, дереу рота-роталарыңызға барыңыздар! Бұйрықты орындаңыздар! Кез келген сәтте неміспен бетпе-бет келуіміз мүмкін. Мұны бәрі де жақсы түсінеді. Лек жинақыланып, тиісті арақашықтық тәртібі реттеле түсті. Аспан тағы да түнеріп, жаңбыр себелеп өтті, орман арасы күңгірт тартқан. Ымырт қараңғылығы да жан қысатындай; бірақ неміс жаулап үлгерген жеріміздегі орман түкпіріне ендеп кіре түсіп, әр қадамымызды аттаған сайын Қызыл Армиядан алыстап барамыз.
Алдымызда барлаушыларымыз жүр, бірақ әзірге олардан хабар жоқ. Бір жарым сағаттай жүрген соң байланысшымыз, мығым денелі Самаров қарсы жүгіріп келе жатты. Өзі мәз. Көп ұзамай қандыағаш бұталарының саңылауынан, шыршалар мен қайыңдар діңі арасынан өзіміздің арбаны көрдім. Жолдан бұрылған бетте ашық алаңқайға доғарылыпты. Жетектен босаған аттар бір буда шөпке бас қойған. Шалқып от жанып тұр, оның үстіндегі қолдан қиюластырған көлденең ағаш мосыға жарты шелектік бүйірлі шәйнек ілініпті. Отты жағалата қалың етіп төсеген шырша қылқанына жаралылар жайғасқан. Ормандағы осынау әжептәуір қолайлы жағдайды кімнің жасап жүргені айтпай-ақ белгілі болып қалды. Балтасын белдігіне қыстырып, құлағынан ұқыптап жіппен тізген бірнеше күрешкесін ұстап, арба жақтан отқа қарай дағдысынша асықпай баппен басып, Ки­реев келе жатты. Киреевті өзіме шақырдым. Ол кінәлі кейіппен күмілжиді: – Жолдас комбат, аттар болдырып қалды... Мүлде титықтады... – Сонда не істемекші едің? Шай мен қант, Құдайға шүкір, әлі біраз бар. Сөйтіп, ақырындап жылжимыз ба деп ем. Ал міне, енді іс сәтімен аяқталды емес пе... – Істің сәтімен аяқтала қоюы алыстау шаруа, – дедім мен.
Фельдшермен тағы біраз тілдескен соң арбаға қарай аяңдаймын. Дордияның қарақаттай көздеріне көзім түсті. Сөйлесіп тұратындай уақытым жоқ еді. Сондықтан әуелгіде оқталғаныммен, Дордияның қасына отырып совет адамы деген кім деген тақырыпта пәлсапа соғуға мұршам болмады. Қатарда доктор Беленков та тұр. Бүгжиіп, пенснесі арқылы көзінің астынан қарап қояды: менің кешірмейтінімді біледі. Ол қарсылық көрсеткісі келген болу керек, алақ-жұлақ етіп, жан-жағына қарады; дегенмен, алға қарай бір аттап, бүйірінде салақтаған медициналық сөмкесін күйгелектене жөндеді. Әр сөзімді нақтылай жеткіздім: – Беленковты қорқақтық көрсеткені үшін, ар-абыройдан айырылғаны үшін, жаралыларды тастап кеткені үшін қызметінен босатамын. Ол совет командирі, советтің әскери дәрігері деген атқа лайық емес. Беленков! Айырма белгілеріңізді, медициналық сөмкеңізді, әскери жабдықтарыңызды шешіңіз! Көнгісі келмей, тыпырлап қалды: – Сіз... Сіз... Сіз... – Сөзді доғарыңыз! Киреев! Бері келіңіз. Өз винтовкаңызды Беленковқа беріңіз. Сіз, Киреев, санитарлық взводты басқарасыз, ал қызметке лайық емес мына кісі қатардағы санитар ретінде жаралыларды тауып, майдан даласынан алып шығатын болады. Беленков, бұйрықты орындаңыз! Айырма белгілеріңізді сыпырыңыз!
Беленков қызарақтап сөйлей бастады: – Менің... Менің жоғары медициналық білімім бар. Менің шенімді төмендетуге сіздің құқыңыз жоқ. Мені халық комиссары ғана төмендете алады. Расында да, устав бойынша, заң жүзінде оның шенін түсіруге құқым жоқ-тын. Оның үстіне, Беленковтың жағасында капитандық « шпал » белгісі жылтырайды, ал мен тек аға лейтенанттық « кубик » тағып жүргем-ді. Алайда бойымды тіктеп, қорқақ Беленковтың алақтап, олай-бұлай жүгіріп тұрған көздеріне тура қарап нық жауап бердім: – Менің оған құқым бар. Біз – төрт жүз елу совет жауынгері өз армиямыздан ажырап қалдық. Біздің батальон – өзіндік бір арал. Жау басып алған жердегі тұтастай аумақ. Ал бұл аралдағы жоғары билік менің қолымда. Мен, батальон командирі қазір бүкіл советтік мемлекет билігінің өкілімін. Мен осындағы... – Енді қызына сөйледім. Мынау алдымызда да, артымызда да, оғымыз бен солымызда да жау қаптаған алақандай жерде... – Осы мезетте сөз таба алмай сәл мүдірдім. Өз әскерлерінен қол үзіп қалған батальон командирінің – міне, кім екені! Ал сен қорқақ бейшара маған құқың жоқ дейсің.
Мен сенің шеніңді төмендетуге ғана емес, опасыздық жасағаның үшін атып тастауға, тіпті кескілеп өлтіруге құқым бар! Дәл осы тұста, әңгіменің ең тартысты тұсына жеттік-ау деген кезде ол күле бастады. Әзірге сіздің дәптеріңізге түспеген, өзім әлі ол туралы оған бір ауыз жақ ашып үлгермеген аттың үлесі жөніндегі әңгіме, шынымен, Панфиловке мәлім болып қалғаны ма? Шынымды айтсам, жолдас генерал, ол туралы өзіңізге ештеңе демей-ақ қойсам ба деп ем. Әйткенмен, Панфилов, қызығушылық байқатты. Алқымнан алмайын. Қазір сіз екеуміз орман арасындағы алаңдамыз. Енді мен де күлдім: – Жоқ, жолдас генерал... Ондай іс қолымнан келмес еді. Панфилов едәуір уақыт ойланып, үнсіз қалды. Одан тез серпіліп, сұрақ қойды: – Ал жоғары медициналық білім жөніндегі мәселе қалай болады? Мұны қайтпексіз? Шпалыңды шеш те, қатардағы жауынгер бол, жоғары медициналық білім үшін еңбегіңді сіңір » деп жауап бердім. Сөйтіп, оның әскери шенін төмендеттім, жолдас генерал. Панфилов маған күлімсірей қарады. Байқауымша, әңгімемдегі жәйттер оның кейбір ойларына сәйкесіп, көңілін сергіткен секілді.
Осы жорамалымды қуаттай түскендей ол: – Сіз, жолдас Момышұлы, мына оқиғаның қаншалықты қызықты екенін өзіңіз әлі аңдай қоймаған секілдісіз... Рапорт жазыңыз, мен өз тарапымнан армия қолбасшысының бекітуін сұрайын. Дегенмен оған әлі үлгереміз... Әңгімеңізді жалғастырыңыз, жалғастырыңыз. Мен өз мәлімдемемді, немесе анығырағы, командирлік сырымды ақтара түстім. Горки деревнясы 1 Беленков сапта тұрған командирлердің көз алдында жағасынан шендік айырма белгісін сыпырды, планшеті мен медициналық сөмкесін шешті, бұдан соң осының бәрін Киреевке ұстатып, винтовканы алды да, қатардағы санитар ретінде алаңның екінші шетінде көрініп тұрған арбаға қарай сүйретіліп кетіп бара жатты. Командирлерге жағдайымыздың қаншалықты қиындағанын ұқтырып, кез келген тәртіп бұзушылыққа тек өлім жазасын қолдануды бұйырдым. Ал өз адамдарымызға барып қосылғанша өзгеше шара түрлері қолданылмайды дедім. Бұдан соң батальон сап құрды. Алаңқайда жауынгерлер тізіліп тұр. Бұрын да басымнан кешкенімдей, саптан ескен айрықша бір күш-қуатты сезінемін. Сарбаздарыма: – Біз – қаруланған төрт жүз елу совет адамы жау қолына өткен аумақта жүрміз. Біздің міндетіміз – өз әскерлерімізге барып қосылу. Және оларға жай ғана бірігуді діттемейміз, жауды қырып-жойып, оның алға жылжуына барынша бөгет жасаймыз.
Бұған қоса аштыққа төзуімізге тура келеді. Дәл қазір аштық – ерік-жігерімізді талқандауға ұмтылатын ең қатерлі жауымыз болып тұр. Бұл өзі құтырынған қасқырша бас салып, қастерлі мұратымызға, антымызға адалдықтан тайдырып, кездескен барлық ауыртпалыққа мойымай, оны қалайда жеңіп шығу туралы совет халқының ұлы аманатын орындатпауға күш салып бағады. Біздің басты тірегіміз – темірдей тәртіп. Бұдан соң Беленковтың шенін төмендетіп, оны қатардағы жауынгер дәрежесіне түсіргенімді мәлімдеп, сөзімді жалғастырдым: – Жолдас жауынгерлер мен командирлер! Мұндай жағдайда кез келген тәртіп бұзушылыққа тек өлім жазасын қолдануды бұйырдым. Командирге бағынбау, қорқақтық, табансыздық көрсету жағдайларының бәріне өлім жазасы кесіледі. Сөзімді аяқтап, төрт адамнан қатар тұрып, колонна тізуге әмір еттім. Одан кейін команда бердім: – Направо! За мной шагом... марш! Дабыл бойынша тік көтеріліп, Волоколамскіден шыққан сағатымыздан бері төрт тәулік өтіпті. Төрт күн бойы қозғаларда татқан бір түйір еттен өзге нәр сызбаппыз. Орман ішіне түнегеннен кейінгі қазан айының отызы күні де сергелдеңіміз жалғасты. Ал отыз бірінде ақыры өз адамдарымыздың шетіне іліктік-ау. Рахимовпен қатар келе жатсам, қарсы алдымнан ылғи маңдай бетке жортуылшы ретінде салып отыратын Брудный жүгіре жетті.
Шалт қимылмен ізет көрсеткен ол ентіге сөйлеген: – Жолдас комбат, бұйрықты баяндауға рұқсат етіңіз. Кімнен? Брудныйдан ішкілік иісі шығып тұр ма деп күдіктеніп қалдым. Одан артыққа бармадым. Біз, жолдас комбат, дивизия аумағына шығып үлгердік. Бір жарым шақырым жерде шағын Горки деревнясы тұр. Біздің тосқауыл отрядымыз сонда. Сол жерден подполковник Хрымовтың штабына телефон соқтым. Бізге әлгі деревняға бару туралы бұйрық берілді. Мен Рахимовқа батальонды Горкиге апаруды тапсырдым да, өзім Бозжановпен бірге подполковник Хрымовтың штабын іздеуге жөнелдім. Ми-батпақ қара жолмен тағы да едәуір шақырым жер шиырлап, аяғында әлдебір кішірек деревняда орналасқан штабқа да жеттік. Жедел кезекші қызметін атқарушы өткенде түнделетіп көпір түбіндегі біздің күркемізге жуан капитанмен бірге келген жас лейтенант болып шықты. Лейтенант бізге көзі бақырайып, аңыра қарап қалыпты. Шамасы, өзі батальонның оралғанынан хабарсыз болуы керек және, тегінде, содан тірі қалған осы екеуі ғана деп ойлаған секілді. Хрымов жоқ екен. Кіре берісте күтіп тұрған бізге қарай полк штабының бастығы, қызыл шырайлы майор Белопегов жүгіре шықты. Өзі кісіге үйірсек-ақ: – Момышұлы! Сені көремін деп ойламап едім.
Маған теле­фон арқылы хабарлаған, бірақ сене қоймағанмын. Жүріңдер, жүр... Мен түнеріп бір ауыз ғана сөз айттым: – Бізге тамақ беріңдер. Жүріңдер қане... – Мені емес. Батальонды тамақтандырыңдар. Бізді жабдықтайтын сендер емессіңдер ме. Ал сендер, байқауымша, бізді өлдіге санап қойған сияқтысыңдар ғой. Және сендерге бере қоятын да түгіміз жоқ. Өздеріңді есептен шығарып тастағанымызға екі күн болды. Алдымен далаға тастап тайып тұрдыңдар... Ал енді қазір есептен шығарып үлгеріпсіңдер. Штаб бастығы үнсіз қалды. Бірақ мен қыса түстім: – Айтатын сөз жоқ қой, ә? Ол ақталып әуреленбей-ақ, ағынан жарылған. Бізді ойлауға шама келмегені рас қой, шамды да өшірместен тұра безіпті. Шыншылдығы іш жылытты. Салғыласу ниетінен тез айныдым. Бір минуттей үнсіздіктен соң Белопегов: – Момышұлы, жүр түстенейік, – деді. Одан Бозжановтан қолдау табуға тырысады. Бозжанов маған жалынышты түрмен қарайды. Бірақ кесіп айттым: – Жүр! Мұнда біз бітіретін дым да жоқ. Сөйтіп, қоштаспастан шығып кеттік. Бозжанов та артымда жиырма қадамдай жерде қатты алқынып, сүйретіле ілесіп келеді. Деревня шетінде бір шелек су көтерген Мурин ұшырасты.
Ол ыдыстың тұтқасын сол қолына дұрыс ауыстыра алмай қалып, азырақ су жерге төгілді. Мурин әскери ізетпен сәлемдескен соң көңілдене тіл қатады: – Жақсылыққа жазсын, жолдас комбат! Толы ыдыспен қарсы алдық... – Қайда апара жатырсың? Мен оның әзіл-қалжыңын қоштай қоймадым. Мурин бұдан хабарсыз екен. Ол шелекті кілт жерге қойып, мойнын тіктеп, ер жігіт кейпіне түсуге тырысты. Сезіп тұрмын: бұл қазір тамақ жайын сұрайды. Ойлағаным болды да шықты. Деревняның кең даңғылында өз солдаттарымның тағы бірнешеуін кезіктірдім, бірақ ешқайсы батальон штабының қайда екенін білмеді. Жұрт үйді-үйге орналасып та үлгеріпті. Ана жер-мына жердегі аула шарбақтарының ішінде желпілдеп, асығыс жуа салған солдат ыштаны мен ішкөйлегі, тіпті арасында гимнастеркалар мен шалбарлар жаюлы тұр. Әне, сарай түбінде әлдекім шинелі мен бас киімін шешіп тастап ағаш жаруға кіріскен екен: ағараңдаған отын тез арада-ақ бірталай үйіліп те қалыпты, ал сарбаз балтаны үсті-үстіне сілтейді. Кеудесіне таза ішкөйлегін қазір ғана киген сияқты, анадайда есік алдына шыққан жалаңаяқ біреу үй иесімен сөйлесе бастады: – Шешей, картобыңыздан қарасайласпайсыз ба тағы? Сайтан алғыр!
Мыналар майданда, жау іргесінде жүргендей емес, әбден жайласып алыпты ғой. Жүріп келемін. Әрбір қадамды қинала басамын. Ақырында Рахимов жолықты. Мына бассыздықтарың не сұмдық? Жұрт неліктен окоптарға орналаспаған? Штабты жайластыру ісімен айналысып жүріп аңдамаппын. Жоқ, әлде мұны жаудың естеріңе салуын күтіп жүрсіңдер ме? Ауқымды үйдің бір жартысын дәлізбен бөліп қойған кең бөлмедегі терезе алдында үлкен үстел тұр. Үстінде өткір ұшталған бірнеше қарындаш, сиясауыт пен қаламсап, ақ қағаз және карта жатыр. Кең кереуеттегі төсекті жып-жылмағай етіп плащ-палаткамен қымтап қойыпты. Кілем орнын мол қылып жайған шырша қылқаны алмастырған. Қабырғадағы шегелерге біздің әскери үлгідегі орамалдар ілініпті. Мұның бәрінен де Рахимовтың ұсынықты қолтаңбасы аңғарылатындай. Кіреберісте аяғымды мұқият сүртуге де әл-дәрменім жетпеп еді. Әйтеуір, етікке жабысқан қап-қара лай кесегін қырнап түсіріп, штабқа сүріне-жығыла кірдім де, үстімдегі шинельді де шешпестен кереуетке сылқ етіп отыра кеттім. Ірге түбінде өлген Ақбоздан сыпырылып алынған ер-тоқым жатыр – ол бізбен бірге санитарлық арбамен саяхаттап келеді. Ер-тұрман тұсында Киреевтің племхоздан алған ауыздары сүргішпен бекітулі алты дөңбек шишасы тізулі тұр. Оның қасында сол малдәрігерлік дәріханадан жеткізілген түрлі қалта үюлі жатыр.
Тәрізі, санитарлық взвод жаралыларды тылға әкеткенде бұл бұйымдарын осында қалдыруды ұйғарса керек. Рахимовтың мәлімдемесін тыңдадым. Деревнядағы тосқауыл жасақ кетіпті. Оларды біз алмастырыппыз. Төтенше жағдай жоқ. Колхоз төрағасы – тақырбас арық шалмен әңгімеміз қысқа болды. Оған өзіміздің жау басып алған аумақтан шыққанымызды, нешеме күннен бері аш екенімізді түсіндірдім. Не бере аласыз? Төраға колхоз малының түгелдей сыртқа әкетілгенін, қазір жалғыз-ақ тайынша қалғанын айтты. Сарбаздарға сорпа жасап берсін. Төраға күмілжіп қалды. Бұл – Отан соғысы... Түсінесіз бе, Отан соғысы! Шал маған таңданған кейіппен бір шекеден қарайды. Ежелгі көшпенділер ұрпағының, бұрын мал бағып өскен қазақ баласының осынау « Отан соғысы » деген сөзге қандай мағына сыйғызып тұрғанын түсінді ме, түсінбеді ме, білмедім. Байқауымша, түсінген де сияқты. Бірінші болып Фили­монов жетті. Өзі қырынып үлгеріпті. Меңіреу жолдардың батпағымен сандалған кездерімізде қаншама былғанған шинелі жақсылап тазаланған. Филимонов кірген бойда саптағы офицердің салтымен екі өкшесін сақ еткізіп, қаздиып тұра қалды. Бұдан соң өзімнің баттасқан етіктеріме қарадым.
Өзім имиіп, жуынбаған, ашулы кейіппен, етегі батпақ-батпақ шинелімді де шешпей, аяқ киімім де тазаланбаған мына күйде қарауымдағы адамдармен қалай сөйлеспекпін. Муринді де, командирлер мен солдаттарды да: « Комбатқа ғашық болып жүрген қызыңа келгендей кел » деп үйретуші едім. Сөйткендегі сиқым осы ма? Сергек Рахимов ойымды сезген секілді. Қолжуғыш аулада. Сүлгі мен сабын алып есік алдына шықтым. Ылғал жел сумаңдап тұр екен. Көк жүзін торлаған аласа бұлттар ызғарлы сыз бүркеді: жауын мен қары аралас тамшылар жерге түскен бойда еріп жатыр. Фр-р-р... Ызғырық қайтадан жылы жерге, үйге қарай қуады. Қазір басты жастыққа тығып, тон жамылып алып, көзді жұмып, барлық мұң-қайғыны ұмытып, ең құрығанда, бірер сағат ұйықтаса, шіркін... Жоқ, Бауыржан, ондайды қой! Дереу белуардан шешініп тастап, уыт шашқан кәрлі аспан астында жартылай жалаңаш қалдым. Денеге инедей қадалған аяз түршіктіріп жіберді. Дірілді зорға басып, алақаныммен кеудемді сипаймын. Көтерем жылқының сүйегіндей ырсиған әр қабырғамды санауға болады. Қабысқан қарным да жон арқама жабысып қалғандай.
Сүлгіні беліме байлап, шарбаққа бекітілген қаңылтыр қолжуғышқа беттеген сәтімде дәлізден үй иесі – басына жылы орамал таққан кексе әйел шықты. Көп бейнет шеккен тілім-тілім қолында ожау мен бір шелек суы бар. Мен құлақшынымды шешіп, шарбақтың қадасына ілдім. Жүр, үйге кір. Етті қарыған мұздай су басыма, арқама ожау-ожауымен құйылды. Шаршап-шалдығу да аққан сумен бірге кетіп, желаяқ спортшылар айтатындай, « екінші тынысым » ашылып, көп жеңілдеп қалғандаймын. Әйелге ризалығымды айтып, денемді сүлгімен құрғата сүртуге кірістім. Сұйық щи ішесің бе? Алдымен істі оңтайлап алайын. Гимнастерка сыртынан белдігімді тағып, ылғал шашымды тарай бастадым. Әйел жөнімді сұрайды: – Қай жақтан боласың? Қырғызсың ба? Бәрі де лып етіп түрегеліп, қарсы алдымда сымдай тартылып тұра қалысты. Мен карта жаюлы жатқан үстелге тақалдым. Командирлер үстелді қаумалап алды. Дәл қазір жауынгерлер үйден шығарылып, күзет қойылсын. Карта бойынша әркімнің қорғаныс шебін көрсеттім. Дәліздің есігі сарт етіп ашылды да, әлдекімнің аяғын сүртіп, бері қарай тырпылдай басқан дыбысы естілді. Мен сөзімді жалғастыра бердім. Сарбаздарға тамақ даярлап беру үшін ет үйді-үйдегі әйелдерге таратылады. Түске дейін окоп қазуды бұйырамын.
Ас-ауқат бел ортаға дейін окоп қазып үлгергендерге ғана беріледі. Есік ақырын ашылды да, құлаққа дөкірлеу таныс дауыс жетті: – Комбат, сенің түскі қонақ асыңа кішкене кешігіңкіреп қалыппын. Бәріміз жалт қараппыз. Есік аузында аға политрук, үгіт-насихат нұсқаушысы Толстунов тұр екен. Шола қарағанда, командирлер арасынан не Заевтың, не Панюковтың көрінбеуі Толстуновты таңырқатуға тиіс еді, бірақ тұрпайылау дауысына сай түрінен ондай белгі байқала қоймады. Тәрізі, Толстунов маған қарай шыққан жолда батальонға қатысты жағдайдың бәрін біліп алған сияқты. Шинелін асықпай шешіп шегеге ілген ол кереуетке жайғасты да, етігін де сыпырып, қайтадан дұрыстап кие бастады. От жақсаңдар болмай ма. Расында да, өзі батальоннан алысқа ұзай қоймаған немесе бір сағатқа ғана шығып кеткен адам сияқты. Командирлердің кетуіне рұқсат еткенімде, Толстунов бөгеді: – Тұра тұр, комбат. Мен темекі ала келіп едім. Бұларға азырақ түтіндетуге мүмкіндік бер. Ол жол қапшығын баппен ашты да, бірнеше бума махорка шығарып, командирлерге үлестіріп берді, одан үстел үстіне қойған бір қорап « Қазбек » папиросынан алып шегуімізді сұрады. Шылымнан қаңсып жүрген біз махорканы дұрыс көрдік.
Қолдан ораған добалдай темекінің шұбалған көк түтіні үй ішін алып кетті. Темекі уыты басқа теуіп, бөлме тербеліп, шайқала түскендей, бәріміз елтіп, бір сәт үнсіз қалдық. Есік қайтадан ашылды. Бөлмеге Бозжанов кірді – шинелін тастаған, жуыныпты, өзі көңілді-ақ: махорканың хош иісіне « паһ! » деп рахаттана тамсанып, танауын тосты. Қолындағы сәндей ұстаған қаңылтыр тегенеде ашыған ақшыл-сары капуста үюлі тұр. Үстіне әр жерден қызартып, мүкжидек қосыпты. Үй иесі берген щиді ішіп, Толстуновтың жолқапшығындағы кепкен азықтан да аз-маз дәм татып, кішкене тынығып алайын деп ұйғарып едім. Ұйқылы-ояу жатып, Бозжановтың албарда самауыр қойып жүргенін аңдаймын. Толстунов еденге бір құшақ ағаш отынды сау еткізіп тастап, тамызық даярлап, пеш жағады. Рахимов қаламсабын сырылдатып, жауынгерлік хабарлама жазуға кіріскен. Ара-арасында біреулер өзін әлдеқайда шақырып әкетеді, одан соң ол жайлап басып қайта оралады. Есік тағы да тарс етті. Кереуетке жақындаған Бозжанов тұсыма тақалып селтиіп тұр. Сезіп жатырмын: бірдеңе айтқысы келгенімен, бата алар емес. Қайдан табылды? Бозжанов, неге екенін, күмілжи берді.
Жанұшыра зулаған Торытөбелдің сарғыш тістері, ертоқым үстінен созылып жалға жармасқан Синченко, жұрттың бықпырт тигендей апыр-топыр безе қашқан көрінісі көз алдыма келген. Орнымнан тұрдым. Ішім тастай. Беті топырақтай сұп-сұр. Маған алая бір қарады да, басы салбырап кетті. Не үшін? Тізгінді үзіп алдым... Ештеңеге дәрменім болмай қалды. Пистолетің бар ма еді? Табанда неге жайратып салмадың? Синченкода үн жоқ. Неге қайтып оралмадың? Мені өлді деп пе? Неге қарамайсың маған? Синченко зорға дегенде басын көтерді. Онда неге сүйегімді алып шықпадың? Осындай кәрлі сұрақтармен аямай төпеп, бет қаратпадым. Үнсіздіктен өзге жауап жоқ. Ұрыс кезінде бізді тастай қаштың ба, ендеше, бізге қайта келуші болма! Жоғал! Синченко үнсіз бұрылды да, бөлмеден шығып кетті. Штабта тыныштық орнады. Тек пештегі сытырлай жанған ағаш дыбысы естіледі. Пеш аузында отырған Бозжанов ашық тұрған қалқа арқылы лаулаған отқа қадала қалыпты. Толстунов папиросын шымшып қысып, сіріңке тұтатты да, темекісін тарта бастады. Міне, пештің қалқасы да ақырын жабылды. Бозжанов орнынан тұрып тысқа шықты. Бір минуттейден соң қайта кірген. Мен жауап қата қойғам жоқ.
Оған шөп берсе бола ма, жолдас комбат? Бозжанов дәлізге басын шығарып қарады да, айқай салды: – Синченко! Торытөбелді жемде! Албардан аулаға жалғасатын сыртқы есік ашық секілді. Мен үндемедім. Бозжанов маған бір ауыз қарсы сөз айтпастан, атшының тағдырына бола жанын салып жүр. Сөйтіп, тағы да бір-екі минуттей көрінбей кетті. Қайта оралған соң сөйлей жөнелді: – Құр сүлдері қалыпты... Мені бірден таныды жануар... – Маған назар аудармастан әңгімесін жалғастыра берді: – Атты өзінен талай мәрте алып та қоймақшы болып еді, бірақ ол оны қалай да осында жеткізді ғой. Бұл аралықта Толстунов үстел үстіне шыны-аяқтар қойып, өзінің жолқапшығынан қант пен бір құты шай шығарды. Бозжанов тағы да албарға қарай ұмтылған. Әкелуге бола ма, жолдас комбат? Толстунов қасыма келді: – Комбат, сонша неге жабырқаусың? Әкелші, кәне, етігіңді шешуге жәрдемдесейін. Ол жауап күтпестен епті, қарулы қолдарымен етігімді тартып, лып еткізіп сыпырып алды. Бірден жеңілейдім. Неше тәулік бойы шешпегенім есімде жоқ. Осы сәтте Синченко қайнаған самауырды алып кірді.
Одан атқосшыға дауыстады: – Николаша, комбаттың шұлғауын апарып жайып қойшы... Етіктерді жуып жібер... Мен Синченконың табан батып, дымқыл тиген тұстары қарайған шұлғауымды қалай алғанына үнсіз қарап отырмын. Бұдан соң етігімді алып кетті. Бозжанов енді оның соңынан батылырақ дауыстайды: – Николаша, ағаш ала кел! Жүзі жалын лебінен сәл-пәл албырай түсіпті. Толстунов: – Синченко, көрмей тұрсың ба? Комбат жалаңаяқ отыр ғой. Жылы шұлығың бар ма? Сәлден кейін қолына ұстаған бір пар шұлығы бар Синченко қасыма келді. Қол созбадым. Ол бұйымды кереуетке қойды да, пеш айналасында күйбеңдеп кетті. Ұзамай Брудный жеткен, мен оны барлаушылар взводына жүктелетін міндетті түсіндіру үшін шақыртқан едім. Брудный өкшесін шақ еткізіп, ізет көрсетті. Кенет ойыма өткен шақ елестері оралды... Төбесі қабат-қабат блиндаж ішінде отыр едім, Синченко еңкейіп сыбырлайды: « Жолдас комбат... Анда лейтенант Брудный... Сізді күтіп отыр... » Атшым Брудныйды қорқақтық көрсеткені саптың алдында сот жасап, батальоннан қуып жібергенімді білетін еді. Атшының кінәсі осылай кешірілді. Бұл әңгімеге қайта айналып соқпадық. Біз өткен істі қазбаламау қағидасын ұстанатын едік.
Төрт күн аштықтан кейінгі ұстамсыздығымыз үшін бәріміз де сазайымызды тарттық. Жұрт іш ауруынан бүрісіп-құрысты да қалды. Батальон жауынгерлік қабілеттен айырылды. Сақшылар, әскери күзет, окоптағы адамдар, командирлер құрамы – жаппай ауырды. Не істеу керек? Қырсыққанда, арамызда медицинадан хабары бар ешкім болмай шықты. Санитарлық взвод Киреевпен, шені төмендетілген Беленковпен бірге жаралыларды тылға ауыстыру қамымен кеткен. Кенет маған бір ой келе қалды. Едендегі апиын тұнбасы құйылған дөңбек шишалар көзіме түсе кеткені. Ойбай-ау, асқазанға таптырмайтын дәрі ғой мынау! Бір шишасын үстелге қойып, дереу аузын аштық. Шипалы сұйықты стақанға құйып, дәм таттым. Спирт қосылған дәрі өңешті күйдіре өтіп, өн бойды шымырлатты. Бұдан соң тұнбадан Бозжанов ауыз тиген. Тіпті ерітіндіні екі-үш мәрте татқан оның жүзі жайнай түскендей еді. Дәріні Рахимов та ішті. Мұның, расында да, емдік қасиеті бар екен – асқазанның ауырғаны сап тыйылды. Мен шишаларды бөлім командирлеріне таратуды бұйырдым. Әділ бөліңдер: әркімге ширек стақаннан берілсін! Ем-домға қатысты шаруаны бітірген соң жантайып едім, көз ілініп, ұйықтап кетіппін. Түн ортасында әлдекімнің нұқығанынан ояндым. Бұл немене?
Сөйтсем, жұлқып тұрған – Киреев. Қайтып оралған беті көрінеді. Ұйқыны ашып, ес жыюым біразға созылды. Фельдшердің не айтып тұрғанын, әйтеуір, біртіндеп түсіндім-ау. Сөйтсем, сұмдық сорақылық жасаппын. Жұртқа тұнбаны он бес тамшыдан ғана беру керек екен, ал мен оларға алыптың үлесін таратып, бүкіл батальонды апиынмен улаппын. Бәрі жатып, қалың ұйқыға батқан, ал оларды мәңгі оянбай қалмас үшін жүгіре жүріп, жұлқылап, тұрғызып әлек болдық. Сол түні қаншалықты күйзелгенімді баяндап жатпай-ақ қояйын. Біз – біреше командир, фельдшер, санитарымыз бар, бәріміз жабылып солдаттарды оятып, орнынан көтерумен жүрміз, ал олар қылжиып қайта құлап, ұйықтай кетеді... Әйтсе де құтқардық-ау, таңертеңіне сарбаздардың бәрі ұйпа-тұйпа болып, мәңгіріп, тұрды – кейін білгенімдей, медицинада мұндай жағдайлар кездескен екен. Қысқасы, солдат асқазаны бәрін де көтерді. Аттың үлесіне қатысты оқиға осындай; сергелдеңіміз өстіп аяқталды. Дивизия командирі жұмыс үстінде 1 Мұның бәрін, әлбетте, сізге кеңінен баяндағандай емес, Панфиловқа қысқаша жеткіздім. О кісі бірнеше мәрте сөзімді бөліп сұрақ қойып, істің егжей-тегжейін нақтылап отырды. Бүгін таңертеңнен бері сонымен айналыстық. Берсеңізші.
Жорық сөмкесінен марапатқа лайықты деп санаған командирлер мен жауынгерлердің мінездемесін алдым. Панфилов бірден қағаздарға үңіліп, қарай бастады. Бетті парақтай отырып, Панфилов политрук Дордия туралы айтылған тұсқа жеткенде қайта-қайта бас шұлғыды да, дауыстап оқи жөнелді: – « Рота командирінен айырылып, байланыссыз қалған сәтте өз ынта-ықыласымен басқару тізгінін қолына алып, қараңғыда бытырап жүрген ротаны жинап алды ». Парақты түсіріп, Панфилов маған қарады. Өзі қуланып, миықтан күледі. Немесе « мән » деп алайықшы. Бірақ Панфиловтың нені меңзеп тұрғанын түсіне алмадым. Сондықтан: – Ненің мәні? Ұқтыңыз ба? Сіз, жолдас Момышұлы, оның бәрін өзіңіз түсіндіріп бердіңіз ғой. Мынаны ма? Мен картаға тақалып бірнеше жерінен үзіліп, ұсақ-ұсақ болып, бөлек-бөлек ыдырап, бейберекет қидаланғандай бекіністі қайтадан көрдім. Дивизия шебін бұза-жара қақыратып жіберген немістер біздің талқандалып, қираған қорғанысымызды талай мәрте осындай күйге түсірген. Бірақ біз жауға бұл жағынан неге өзіміз жәрдемдеспекшіміз? Оның үстіне қазір өзіме мысқылдай қараған Панфилов мұны неге істеді? Шынын айтайын, оның күлкісі шамыма тиген. Бір стақан шай ішесіз бе? Дала телефонының қоңырауы тағы шылдырлады. Панфилов тұтқаны алды.
Дәл бүгін жіберу керек пе? Ім.. Ім-м... Өте сәтті ме? Оқиын. Тек бір сағаттан кейін ғана босай аламын, Иван Иванович. Иә, жолдас Дорфманға бір сағаттардан кейін келсін дерсіз. Қысқаша сөзін бітіргеннен кейін Панфилов қасыма қайта оралды. Бір Құдайым жар болсын, мені Волоколамскіні жау қолына неге бердің деп қысуға кірісті. Арнаулы комиссия құрылған. Түсінік жазып жатырмыз: мүмкін қатерден о ғып-бұ ғып құтылармыз. Қауіптен аман шыға аламыз ба? Маған генералдың сөз астарынан тағы да кекесін аңғарылғандай көрінді. Алайда Панфилов байсалды қалыпқа түскен еді. Менің әскерім – менің академиям. Сіздің батальоныңыз – сіздің академияңыз » деген сөзді естіген де едім. Қазір батальон қимылын тағы да талдағалы отырмыз. Неліктен екенін, күрсініп жіберіппін. Панфи­лов маған сынай қарады. Одан күтпеген жерден: – Сіз, әсілі: « Мен бұған ағымнан жарылып, жан қинаған бүкіл сырымды айттым, ал бұл екі-үш шайқасты аздап талдаумен құтылғысы келеді » деп ойлайтын шығарсыз. Солай ма? Панфилов, расында да, әлі өзім мойындай қоймаған түйткілді дөп басқан секілді. Оның жорамалын үнсіздігіммен құптадым.
Ол сөзін жалғастырды: – Тегінде: « Біз неге шегініп барамыз, осыған өзі жауап беріп көрсін. Немістер осынша уақыт бізді неге өкшелеп қуып келеді? Оларды Мәскеу іргесіне дейін неге жібердік? Осының жауабын айтсын! » деп ойлайтын боларсыз. Солай ма? Панфилов орнынан көтеріліп, менің құлақ тұсыма қарай еңкейді; оның мұрт астынан тағы да қулана жымиғанын байқадым. Менің өңімдегі өзгерісті аңдаған Панфилов күліп жіберді. Өзіңізге айтқан да шығармын, Панфиловтың мұншалықты көңілденген кезін ешқашан көрмеппін. Ол соғыстағы сәтсіздіктеріміздің бірқатар себебін тізіп шықты. Әрине, ол уәж маған да мәлім еді: неміс армиясы соғысқа сақадай сайланып алып кірісті; Еуропа жеріндегі ұрыстарда өз-өзіне деген сенімі артып, жауынгерлік тәжірибесін шыңдады; танкісі мен авиациясы жағынан басым еді. Тұтқиылдан тигендігі ме? Бірақ біз соған неге жол бердік? Аңғалдығымыздың себебі не? Шындыққа неге ден қоймадық? Маған қарамай, бұл сұрақтарды өзіне-өзі қойып, жауабымды қажет етпеді. Ол маған жайдан-жай өзінің жан әлемін аз ғана ашып, бүкпесіз айтқан сырыма риясыздықпен үн қатқан-ды. Мүмкін, бұдан да гөрі кеңірек ашыла түсер ме еді, дегенмен өзін тежеді. Одан едәуір уақыт үнсіз қалған.
Бірталайдан соң бері бұрылып былай деді: – Міне, жолдас Момышұлы, меніңше, біздің кінәміз: шындықпен санаспағанымызда. Ал мұндай қателік бармақ шайнатпай қоймайды! Түсінесіз бе мені? Саусақтарымен ызылдауын әлдеқашан доғарған самауырды шерткілей тұрып, дәліздің есігін ашты: – Жолдас Ушко! Бізге самауырды ысытып беруді тапсырыңызшы. Сөйтіп қайтадан маған қайырылды: – Сонымен шарттасып алайық, жолдас Момышұлы... Сіз бен біздің білмейтініміз әлі көп. Тарих мұның бәрін ертелі-кеш әйтеуір бір зерттеп, ашар... Ал дивизияның іс-әрекеті өзімізге аян. Біз бұл туралы да ой-пікір түюге міндеттіміз. Бөлмеге лейтенант Ушко кірді. Қабылдауыңызды сұрайды. Жұмыс істеп отырмын... Мүмкіндігім жоқ. Әзірге бөлімдерді аралай тұрсын. Ал кешке қарай қызмет көрсетуге даярмыз. Өзіңіз жағдайын жасаңыз. Ешбір күте алмайды. Кетуі керек. Сізді жолығуды өтініп сұрап тұр. Панфилов мырс ете түсті: – Сірә, менің айбынды адъютантымды суретке түсіріп үлгерген-ау. Қорғаушы тауып ала қойыпты. Мейлі, шақырыңыз. Сізді жерге қаратпайын, жолдас Ушко. Картаға тақалған Панфилов оны екі бүктеп, қарындашпен белгіленген дивизия шебін көлегейлеп қойды.
Нефедов кәсіби әдетпен бөлмені шолып шықты, терезелер мен этажерка, айна, далалық телефон, үстелді жағалай жүгірген көзі бір мезет маған да аялдады. Мен орнымнан тұрдым. Нефедов әлдебір ойдың туғанына қуанып кеткендей. Тіпті жүзі сәл алабұртып, бес саусағымен шашын сілке қайырды. Пан­филов: – Сюжетсіз-ақ болмай ма? Жай түсіре салсаңызшы. Міне, осылай түрғанымды ғана... Сөйтіп маған суретімді шығарып беріңіз. Мен оны үйге жөнелтейін, – деді. Тек терезеге қарай тақалыңызшы. Панфилов еңсесін тіктеп, иегін сәл көтерді. Фотоаппарат осы кескінін шырт еткізіп тарта қойды. Ал аға лейтенант сізге тақалсын. Қолыңызбен терезені нұсқаңыз, жолдас генерал! Суретке мәтін жазамыз. Жоғары жағына: « Дивизия командирі жұмыс үстінде » дейміз. Төменгісіне: « Генерал Панфилов жауды қарсы шабуылмен қуып тастауға бұйрық беріп тұр » деп жазылады. Істен бас тартса тілшінің қатты ренжитіні аян болды. Мен фототілші көрсеткен жерге барып тұрдым. Панфилов жөткірініп, қолын көтерді де, бес саусағын сәл арбитты. Оның осындай әдеті туралы сізге бұрын айттым білем. Әлдебір екіұдай жағдайға тап болғанда оның саусақтарын ылғи адырайтатын дағдысы бар еді. Сіз: « Алға!
Қарсы шабуылды бастаңдар! » деп бұйырасыз. Қырандай қарыштайтын серпін қажет, жолдас гене­рал! Панфилов қасарысқандай, қолын қалтасына салып, басын тұқыртып алды. Енді оның бүкірейгені, кеудесінің еңкіштігі айқын байқалды. Ең болмаса, жолдас генерал, басыңызды терезеге қарай бұрыңызшы. Және маған ренжімеуіңізді өтінемін... Сіз де, жолдас аға лейтенант, басыңызды солай қарай бұрыңыз. Міне-міне... Тамаша! Нефедов бізге тағы бір мәрте бағамдай, бағдарлай қарап алды да, кенет мұным іске мүлде қатыссыз дегендей ыңғаймен ішкі әсерін айта салды: – Жолдас генерал, аға лейтенант екеуіңіз бір-біріңізге ұқсайсыздар... Әлде ұқсамай ма... Сәйкестік аздау секілді. Бірақ бас бұрғандағы қимылдарыңыз бірдей. Аппаратын көзіне тақап, екі рет сыртылдата түсірді. Сонда да жұмысқа көңілі толмағанын жасырмайды: – Қап, мен қалағандай бұйрық бергеніңізде қатып кетер едіау, жолдас генерал! Маған қиғаштай қарап қалғанында, көзінен ұшқындаған мысқылды аңдадым. Нефедов онысын байқамады. Ондай бар! Жүз мәрте түсіргенбіз! Әбден таптауырын болған! Ақыл қосыңызшы, жолдас генерал. Бұрын-соңды баспасөзде кездеспеген, тура өмірдің өзінен үзіп алғандай ғажайып бір мезетті тартсам ба деймін. Әбден болады.
Жолдас Момышұлы, отырыңыз. Қолымен ымдап, мені шай ішетін үстел басына шақырды. Онда бұрынғыша самауыр, стақандар, фаянс құман, қант сауыты, ашылған шарап шөлмегі тұр. Панфилов қасыма жайғасып, сұрақ қойды: – Жолдас Момышұлы, шегінуге қатысты Лениннің не жазғанын білесіз бе? Панфилов тілшіге қарай бұрылды: – Мінекиіңіз!.. Дәл өмірдің өзінен. Осы мезетті қағып алыңыз да, түсіре қойыңыз! Нефедов абдырап қалды: – Мұны не деп түсіреміз, жолдас генерал? Батальон командирімен бірге шай ішіп, ой толғап, ақылдасып отырмыз. Түсірейік!.. Ол аппаратын бірнеше рет сыртылдатты. Генерал бұдан кейін мысқылды доғарып, мейманын ренжітпей, мейірбан жүзбен қоштасты. Панфилов жақын келіп, картаға қарады да, желкесін қасыды, одан саусағымен ауаны иіріп біраз тұрды. Қалай ойлайсыз, жолдас Момышұлы? Үн ырғағының шынайылығы сонша – пікірімді білуге керемет құмартқанын аңдап, мен де қалтқысыз пейілмен жауап қатамын: – Әлбетте, шоғырланған жөн! Көңілге де медеу ғой... Осы сөздер аузымнан шыққаннан-ақ өзіме біртүрлі жадағай, ерсі көрінді. Дегенмен Панфилов күлген жоқ. Мұнымен, жолдас Момышұлы, санасу керек.
Көңіл дегеннің не екенін білесіз бе өзі? Әдеттегіше әңгіменің еркіндігіне бой алдырсам керек, сұраққа әзілмен жауап беруге тәуекел еттім: – Сіздің сұрағыңыздың жауабын Мұхаммедтің қасиетті төрт кітабының ішіндегі жүз нақыл сөздің бірінен де таба алмаймыз, жолдас генерал. Мен не дей қояйын? Мұны сіз тамаша білесіз... Командир, әскери басшы ретінде білесіз. Адамның көңіл-күйі – ұрыстағы ең айбынды қару. Солай емес пе? Мен келіскенімді білдіріп, бас изедім. Панфилов өз картасына тағы бір қарап, мырс етіп күлді. Ол, тәрізі, дивизия құрылымын әлі де илеп жасау үстінде сияқты, әзірше оның иі қана қоймаған, бірақ ісмер қолдың ыңғайына бейім күйінде тұрған-ды... « Илеп жасау үстінде »... Дәл сол минутте ойыма осы сөз оралды. Панфилов өзінің әлдебір ой-тұжырымын сабақтағандай: – Міне, біз мәселе мәніне қайта оралдық... – деді. Ол тізе бүгіп, орындығымен бірге маған қарай жылжыды. Өзінің шешіліп сыр ақтаруға оқталғанын, тек сөзіне қалай құлақ қойғанымды, айтқан ойын жан-жүрегіммен қабылдап, түйсінгенімді байқағысы келгенін де түсініп отырмын. Олар совет адамын қыспақ қамытын киіп, бұйрық пен зорлыққа еріксіз бағынған жандар деп санады.
Ал соғыс нені көрсетті? Сірә, Панфилов естіртіп айтқаны болмаса, бұл сұрақтарды өз-өзіне қойған еді. Бүгін генералға іс жағдайын мәлімдей отырып, совет адамы туралы шынайы, жүрекжарды сөз таба алмағаныма бола қаншалықты қиналып, күйінгенімді ашық мойындағанмын. Панфилов әңгімесін жалғастырды: – Соғыс нені көрсетті? Немістер біздің шебімізді бұзып өтті. Бірнеше мәрте киіп-жарды. Бұл ретте біздің бөлімдеріміз, жекелеген роталар, тіпті взводтар қоршауда байланыссыз, басқарусыз қалып жатты. Кейбірі қаруларын тастады, ал қалғандары аянбай қарсыласты! Бір қарағанда, осындай, бейберекет жасалған қарсылықтың өзі жауды қаншама ойсыратқанын есептеу мүмкін емес. Қолбасшыларынан ажырап, оқшау қалған адам – партия тәрбиесін көрген совет адамы өз бетінше шешім қабылдады. Ешбір бұйрық берілмесе де, өз жүрек әмірі мен ішкі сенімінің ықпалы арқылы әрекет етті. Өзіңіздің батальоныңызды-ақ алып көріңіз. Политрук Дордияға кім бұйрық берді? Панфилов менің Дордияны марапатқа ұсынып жазған мінездемеме қол созды. Оны генерал бүгінгіге екінші мәрте ақырын ғана оқыды: – « Рота командирінен айырылып, байланыссыз қалған сәтте өз ынта-ықыласымен... ». Панфилов парақты шиыра айналдырып, саусағын шошайтты. Бірақ түйін осында ғой!
Немістермен жападан-жалғыз шайқасқан өзіңіздің Тимошиніңізді еске алыңыз! Ал далада жаралылармен бірге қалған фельдшер ше! Оларға кім бұйрық берді? Бұларды ерлікке итермелеген қандай күш? Әлбетте, ішкі қуат, жүрек жарлығы. Ал сіздің өзіңіз ше, жолдас Момышұлы? Панфилов басын шайқап, жымиды. Панфилов сыпайы түрде, былайша айтқанда, шынашағының қимылымен-ақ жөнге сала қойды. Ол қайтадан картаға тақалды. Мен де түрегелдім. Панфилов бұ жолы әдеттегіше: « Отыра беріңіз, отыра беріңіз » демеді, қайта, әңгімеге тартқандай, жақынырақ тақалып тұрды. Түсіндіңіз бе? Менің қысқа ғана « түсіндім » дегеніме Панфилов қанағаттана қойған жоқ. Ол маған үсті-үстіне сұрақ қоюын жалғастыра берді: – Біздің жаңаша жауынгерлік тәртібіміздің өміршеңдігі неде? Бұл өзі қайдан негіз алады? Мен жауап беріп үлгергенше адъютант капитан Дорфманның келіп тұрғанын мәлімдеді. Панфилов сағатына көз тастап алып, маған қарады. Мен қазір Дорфманмен сөйлесейін, сіз де әңгімеге араласыңыз. Оның үстіне о жағдайдың сізге де біршама қатысы бар. Волоколамск үшін жауап беруіміз керек қой. Атап айтқанда: мен өз резервімді дұрыс пайдалана алдым ба?.. Бұл жайында сіз қандай пікірдесіз? А?
Одан келіп кірген капитан Дорфманға бұрылды: – Келіңіз, келіңіз, жолдас Дорфман. Шиыршық атып, жеңіл қимылдаған Дорфман үстелге қарай адымдады. Хром етігі жалт-жұлт етеді. Екі айыра тараған сарғыш шашы да жылтырап тұр. Мойындағы астар орнына тіккен су жаңа, аппақ шүберектің жиегі көп киілмеген шұға гимнастеркасының қайырма жағасына сән беріп тұр. Дорфманды Волоколамскідегі дүрбелең шақта – дәл осындай қара көзі ойнақшыған, сәнқой, жасаң кейпінде көріп едім; о кезде дивизия штабының оперативтік бөлімінің бастығы ретінде өз міндетін айрықша қайрат-жігермен атқарып жүрген-ді. Өзі сонау бір кештегідей маған көзі күлімдеп, жымия қарайды. Қолтығына ғұмыры тастамайтын қара папкасын қысып алыпты. Оның үстіне штаб бастығы... – Дұрыс, дұрыс, – деп оның сөзін бөлді Панфилов. Дорфман папканы ашып, ішінен машинкаға басылған бірнеше бетті алып, генералға ұсынды. Панфилов тағы да ымдап, Дорфманның жайғасуын өтініп, өзі терезе түбіндегі жарыққа таяй түсіп, шұқшиып оқуға кірісті. Оқылған беттер бірінен кейін бірі үстел үстіне қаттала баста­ды. Әлден мезгілде Панфилов еңкейген күйі үстел үстіндегі қарындашты сипалап тауып алып, қағаз шетіне белгі түсірген. Міне, үшкір графит парақ бетіне тағы тиді.
Және бір бет аударылды. Қарындаш қайта көтерілді. Панфилов қаламның өткір ұшымен желкесін қасыды да, кезекті бетті таңбалаған жоқ. Бұдан соң қарындашты мүлде былай алып қойды. Соңғы парақта мәтіннің бірнеше жолы ғана жазылыпты. Пан­филов ондағы оқыған сөздерін ой елегінен өткізген болуы керек, беттен көз айырмай ұзақ қарады. Жолдас Дорфман, бірталай еңбек сіңіріпсіз. Панфилов терезеге қарап тұрды. Волоколамск іргесінде ерлікпен шайқасыппыз... Қасарыса табандылық көрсеткеніміз сонша, тіпті... – Ол Дорфманға бұрылды. Қаламыңыздың ұшқырлығына тәнтімін. Алайда генералдың қара қасы құптаған сөзіне сәйкеспей, әдеттегісінен түксие түсіпті. Мұны, әрине, Дорфман да аңғарды. Бұл туралы да келістіріп, айқын жазған екенсіз. Сонда бұдан қандай қорытынды шығады, жолдас Дорфман? Солай емес пе? Дорфман бірден бас шұлғып, келісетінін білдірді. Қай жерде, жолдас генерал? Сізді кінәламаймын. Бірақ өзіңіз айтыңызшы: жазадан аман қалу үшін істі несіне бұрмалаймыз? Найзағайдан несіне қашқалақтаймыз? Күркірей берсін! Бірақ, қайткенмен, белді бекем буып, шынымызды айтайық та. Аяқсыз қалдырылсын » деген бұрыштама соғылмайтындай етіп жазайық. Тайсалмайық, жолдас Дорфман. Ә?
Үнемі олай болған жоқ... Біз оны әдейілеп те бұзған едік. Оған мысал жеткілікті. Тіпті резервті пайдалану туралы шешімді алсақ та болады. Генерал маған қарай бұрылды: – Байқайсыз ба, жолдас Момышұлы, сізге де келіп жеттік... Мен сіздің батальоныңызды ең биік жотаны алу туралы бұйрықпен жұмсағанмын. Осының өзі линиялық тактикадан, линиялық шеп құрудан бас тарту-тын. Бірақ босаң, піспеген, тұрлаусыз шешім еді... Өйткені шептің бұзылғанына қарамастан, сіздің батальонды қалада қалдырып, сізге қаланы қорғауды тапсыруым қажет-ті. Онда сіз әлі күнге дейін сонда шайқасып жатқан болар едіңіз деп ойлаймын... Міне, дәл осыны жазу керек, жолдас Дор­фман. Қателік жіберілді деп анық және нақты айтылғаны дұрыс. Оның мәні қорғаныс ұрысында әскерлердің шеп құруы жөнінде уставта жазыла тұра әбден ескірген ережені үзілді-кесілді бұза алмағанымызда еді. Жазғанда да... Іс аяқсыз қалмайтындай етіп жазыңыз. Әлбетте, белгілі шектен шықпай, ізет-иба ұстанғаныңыз жөн. Ал табандылық пен соғыста көрсеткен ерлік көріністері сақталсын. Бұлар өз орнында қалғаны дұрыс. Түсіндіңіз ғой? Ештеңеден тайсалмаймыз. Айырылып қалдың ба, қалай және неге бердің: шыныңды айт.
Жалтарма жауап құрастыруымыз қисынсыз болмай ма, жолдас Дорф­ман. Менің батальоныма қатысты мысалмен шектелмей, Панфилов Волоколамск үшін болған ұрыстың сәтсіздігі жөнінде капитанмен тағы да бірталай уақыт сөйлесіп отырды. Маған қайыра таңертең келіңіз. Ал қағазымыз бір күн кешігер болса... Ол үшін басымызды ала қоймас. Ал­л, жолдас Дорфман, іске сәт. Уставты соғыс пен соғыстың тәжірибесі жасайды ғой. Қазіргі устав өткен майдандардың сабағын көрсетеді. Ал жаңа заманғы соғыс оны бұзады. Оны ұрыс кезінде бармақ шайнап, әбден запы болған командирлер бұзып жүр. Мұны сіз өзіңіз де бұздыңыз, жолдас Момышұлы... Панфилов сәл бөгеліп жүзіме қарап, менің де сөйлеп, қарсы пікір білдіруіме мүмкіндік берді; бірақ өзім бұрынғыша тыңдай беруді құп көрдім. Мен армия қолбасшысына баяндадым. Ол жоғарыдағыларға айтады... Сөйтіп, жаңа устав мейлінше безбенделіп, қол қою сатысына жеткенше мыңдаған командир ұрыс кезінде осы жаңа уставты жасап жатады. Панфилов бүгін мені қатты түршіктірген картаға тақалып, соған қайта шұқшиды. Енді олардың қатарын нығайта аламын. Құдайға шүкір, сіздің батальоныңыз қайта тірілді. Сіз тағы да менің резервім ретінде қорғаныстың екінші алабында шеп құрасыз.
Мен таңданысымды жасыра алмадым: – Екінші алапта? Жалғыз менің батальоным ба? Бәлкім, қуатты құралдар берермін. Бірақ менде ондай қару көп емес. Шөкімдей ғана, азғантай... – Бұл қалай болады, жолдас генерал? Қалай төтеп бермекпіз? Жалғыз ғана батальон, винтовкадан өзге ештеңесі жоқ бірнеше жүз адам тұтастай полктер тап берсе не істемекші? Біздің армиямыз қайда? Біздің техникамыз қайда? Мен Панфиловқа көкейдегі жан күйзелткен түйткілдің бәрін қайтадан жайып салдым. Өзге дивизия командирінің алдында, бәлкім, мұндай ашық әңгімеге бара алмас та едім. Алайда Панфиловтың қарамағындағылармен пікір алысуға бейімдігі, олардың алдында өз ойын жасырмай айтатыны, ақыл-кеңес тыңдау дағдысы осындай бүкпесіздікке бастайтын. Ол қазір де титтей кінә артпастан, керісінше, сөзімді құлақ қойып, ықыластана тыңдады. Сіз менің резервімнің командирісіз. Біз бір-бірімізді түсінуге тиіспіз... Мен қайтадан сұрадым: – Жолдас генерал, шынымен-ақ, бүкіл екінші линияны қорғамақпын ба? Панфилов сөзімді бөлді: – Линияны емес, жолдас Момышұлы, линияны емес... Бұл сөзді санадан шығарыңыз. Бұрынғы линиялық тактика құрсауынан тезірек құтылыңыз. Бұл қаншалықты қисынды, жолдас генерал?.. Бізге Волоколамск сабақ болуға тиісті.
Егер сіз мына алапты түгелдей зерттеп шықсаңыз, – Панфилов картадан дивизия шебіне жапсарлас жатқан кең жолақты көрсетті, – егер сіздің генералыңыз тағы да жаза басып қалмаса, онда жалғыз батальонның өзі-ақ жауды бірнеше күн ит-әуреге түсіре алады. Өзіміздің шиыршық-серіппемізді есіңізге алыңыз. Дұшпанның кері қарай айналып, қайтадан сап құруына тура келмекші. Ал бұл үшін бірталай уақыт кетеді. Енді жолды шағын взвод емес, батальон бөгейтін болады. Кәне, жаудың орнына қимылдап көріңізші. Мархабат етіңіз, неміс әскері тобының қолбасшысы мырза, егер тас жол бойында, негізгі соққының қарсы алдында батальонға килігіп қалсаңыз қандай әрекет жасар едіңіз? Мен бірнеше минут неміс қолбасшысының ролін атқардым. Бұдан соң мойындадым: – Әрине, батальон олардың екі-үш күнін алады. Содан соң не істемекпіз, жолдас генерал? Қажет болған жағдайда лек-легімізбен шептен-шепке өтіп, Истраға дейін шегінеміз. Негізі, осыны сізге айтатын да жөнім жоқ еді, жолдас Момышұлы. Мұны өзіңізге ре­зерв командирі ретінде сенгендіктен айтып тұрмын. Шегіне ұрыс жүргіземіз, тағы да шиыршық-серіппені іске қосамыз. Шегіну қашу деген сөз емес, жолдас Момышұлы, бұл – ұрыс салудың ең бір күрделі түрі.
Шегіну екінің бірінің қолынан келе бермейді. Бізге жүктелген міндет: жаудың жедел ілгері жүруіне мүмкіндік бермеу, оны әбден титықтатып, механикаландырылған күштері екпіндей ұмтылатын жолдарды бөгеу. Ал ондай жолдар – зер сала қараңыз – аса көп емес. Егер біз ақыл-айламен шегіне алсақ, онда жаудың Истра шебіне тұяқ іліктіру үшін бір-бір жарым ай уақыттан ұтылатыны анық. Қалай ойлайсыз, осы қисынсыз ба? Картаға қарап, генералдың қарындашы ізін бағып, кейбір басты көріністері ғана айқындалғанмен, әлі де солқылдақтау ұрыс жоспарын – өзіме Панфилов ашып көрсеткен іс кестесін қадағаладым. Кездесетін қиындықты жасырмай-ақ ол менің көкейіме сенім ұялатты. Жолдарды ұстап тұру... Бір-бір жарым айдай немістерді әбігерге салу... Бұл енді мені таңырқата қойған жоқ, қайта, әбден ойластырылған ауқымды міндет ретінде көкейіме қонды. Мұндай ахуалмен, жолдас Момышұлы, сіз бен біз алғаш кезігіп отырған жоқпыз... Ал бір-бір жарым айдан кейін өз резервтеріміз де келіп қосылады. Қазір оларды бекерден-бекер шағын ұрысқа салудың қажеті жоқ. Кезі жеткенде біздің армиямыздың қайда, техникамыздың қайда екенін көретін күн де туар деп ойлаймын. Таяу күндерде сіздің батальоныңызды өзіме жақынырақ жерге, екінші эшелонға ауыстырамын.
Сонда жаңа қоныс тойына келемін. Шақыратын шығарсыз? Мен қолымды кеудеме қойып, басымды идім: – Мархабат етіңіз... Қазақша қонақ қыламыз. Палау әзірлейміз. Тек күнібұрын ескертсеңіз болды. Аспазды ренжіте қоймаспын. Ал енді әңгіме былай, жолдас Момышұлы. Сізге бір үстеме жұмыс тапсырғым келіп тұр. Өзіңіз жүргізген ұрыстардың бәрін қамтып, батальонның қимыл-әрекетін түгелдей қағазға түсіріңіз. Схемасын қоса тіркеңіз... – Құп болады, жолдас генерал. Шындықтың уытты дәмін шімірікпей татқаныңыз жөн. Ұқтыңыз ба? Бұл үшін сізге қанша күн керек? Бір апта алыңыз. Жебеуші-періштеміз қолдар бізді. Қайдағы жебеуші-періште деп аңтарыла қарадым. Панфилов мұның мәнін түсіндірді: – Қорғанушының жебеуші-періштесі – уақыт! Бұл сөздің кімдікі екенін білесіз бе? Мұны айтқан неміс халқының аса көрнекті адамдарының бірі Клаузевиц. Кенет Панфилов есіне түскен жәйтке тоқталды: – Иә, сізге шегінуге қатысты Лениннің не жазғанын ақыры айтпаппын ғой. Ол біздің күресте сұрапыл екпінмен өршеленіп, құлшына шабуыл жасай білу қаншалықты маңызды болса, шегіну өнері де соншалықты мәнді деп санаған... Шегіну тәжірибесін зерттеу қажеттігін жазған. Түсіндіңіз бе, жолдас Момышұлы? Екеуміз қол алысып қоштастық.
Панфиловтың қасынан шыққан бетте сағатыма қарадым. Тілі үштің шамасын көрсетіп тұр екен. Бұдан бірнеше күн бұрын да Панфиловтың Волоколамскідегі үйінен дәл осындай уақытта аттанған едім; жаңбыр құйып тұрды, зеңбіректер гүрсілдеп, маңайды ыс иісі кеулеп, айнала төңіректі бұлыңғыр мұнар бүркеп алған-ды. Ал қазір алтын күз қайта оралып келгендей екен. Бетін жел шымырлатқан іркінді сулардың бетіндегі мың-сан сәуле жылтылдап көз ұялтады. Үнсіз әндеткен күйімде атқа ырғып міндім. Торытөбел сылаң қағып, үйге қарай ала жөнелді – батальонды іштей осылай атаушы едім. Алтын басты болсаң да... 1 Міне, мынау Горки деревнясы... Көшенің бір беті көлеңке, ал екінші жағындағы терезе әйнектері қиғаштай шаншылған күн шапағынан жарқыл қағып тұр. Немістер басып алған жердегі жорығымызды кеше ғана аяқтап, өз адамдарымызға жеткен едік. Тоқыма шарбақ ішінде көшпелі үш асхана түтіндетіп жатыр. Е, демек, біздің арба керуені де келіп жеткен екен. Қазандардың қасында роталардан кезекшілікке бөлінген сарбаздар ағаш жарып, картоп тазалауға кірісіпті. Ал көше жақ бос – роталар шептерге шығып, бекініп үлгерген.
Өз штабым орналасқан үй тұсында Торытөбелдің тізгінін тарттым; алдымнан ытқып шыққан Синченкоға ат шылбырын ұстаттым да, штабтың шағын бөлмесіне қарай өттім. Онда әлдеқашан орнатылып қойылған телефон аппаратының қасында байланысшы отыр. Үстелде жатқан топографиялық картада батальон қорғанысы түсірілген. Жағдайды баяндауға әзір тұрған Рахимов бөлімнің нақты құрамы мен өзге де мәліметтер жазылған парақты үстел шетіне қойды. Қағазды көз жүгіртіп қарап өттім. Ешбір мәлімдемесіз-ақ батальонның қайтадан тас-түйін жинақы, басқаруға икемді отырғанын білемін. Енді кереуетке көсіле жатып, жан мен тәнді тынықтырып алу мүмкіндігі бар. Өзім де сөйттім. Жастықты ыңғайлап салып, төсекке жабылған плащ-палаткаға жата кетіп, гимнастеркамның жағасын ағыттым. Бір сәт рахаттана босап, мәліметке құлақ қойдым. Терезе тұсынан әлдебір шу естіліп, көңіл елегізітті. Басымды бұра қараймын. Ақырын басып, Рахимов шығып кетті. Бір минуттей өткенде қайта оралған. Абыржығаны байқалып тұр. Оның бойындағы қобалжу лезде мені де билеп алды. Бөлмеде өзгере қойған ештеңе жоқ, бірақ аяқ астынан тасыр-тұсыр етіп, құлағым күңгірлеп кетті.
Сондағы: жарылған мина, еліре зымырап бара жатқан Торытөбелдің сұлбасы, қос дөңгелекті пулемет арбасы үстінде қолына шыбық ұстаған Заевтың кескіні айна-қатесіз көз алдыма қайтадан келе қалды. Ендігі бір мезетте Заев пен пулемет расчеты мінген екі аяқты арба Торытөбелдің соңынан қоса заулап, майдан даласынан ғайып болған. Міне, арада екі күн өткенде сол Заев кері оралыпты. Орнымнан атып тұрдым. Болбырап, шаршағаным жайына қалды. Өз-өзіме келіп, жинақталдым. Құлақ-шекенің шыңылауы да кілт тоқтады. Түймеленіп, гимнастерканы түзеп, табалдырықтан аттадым. Ұрыс алаңынан Заевпен бірге қашқан төрт пулеметші дөңгелектердің түбіне иіріле қалыпты. Тек делбеші Гаркуша ғана іске кіріскен екен – атқа пішен әкеле жатыр. Тайпақ ақбоз ат әзір үсік шала қоймай, жылымық күні қайта көктегендей қылтиған шөп басын жұлып жеп жүр. Қайда әлгі Заев? Жасырынып қалған ба? Менің бетіме қараудан қаймығып жүрген шығар? Жоқ, тығылмапты. Бойы сорайып, қол-аяғы арбиып, қора іргесіндегі ең көрнекті жерге тұрып алған ол құлақшынын милыққа баса киіп, маған қабақ астынан қадала қарайды. Далаға жүгіре шыққан Бозжанов Заевқа тақала түсті де, мені байқап қалып, саңқ етіп команда берді: – Смирно!
Пулеметшілер бойларын тіктеді. Құшағындағы шөпті тастай салған Гаркуша да қаздия қалды. Тек Заев қана басы салбырап, иығы қушиған күйі ұзын қолдарын жанына түсіріп тұра берді. Енді не үшін келдіңдер? Жолдастарыңның бетіне қалай қарайсыңдар? Ар-ұяттарың қайда? Бәрі сөзімді түнере тыңдады. Төрт пулеметшінің арасында бұдан бірнеше ғана күн бұрын өзім генералға атын командирлік-әкелік сезіммен мақтана жеткізген Ползунов та бар еді. Қазір оның айнадай жарқырап тұратын байыпты көздері бұлдырап, қарауытып кетіпті. Ол маған тайсалмай жауап берді: – Жолдас комбат, бізді сіздің қалай қарсы алатыңызды білгенбіз. Сонда да өзіңізге келдік. Жолдастарыңның шайқасып жатқанын көрген бойда неліктен дереу кері қайырылмадыңдар? Заевта үн жоқ. Гаркуша сөйледі: – Немістерге килігіп қалдық, жолдас комбат. Екінші бүйірге қарай жалт беріп едік, ол жақта да қарсы алдымыздан оқ жаудырды. Мен бұйрық бердім: – Заев! Штабқа барыңыз. Ал сендермен, қаңғыбастар, әңгіме басқаша болады. Іші-бауырым зіл-батпан болып кілт бұрылдым да, штаб бөлмесіне қарай аяңдадым. Ұзамай, келе жатқан Заевтың ауыр салмағынан еден тақтайы сықырлап кетті. Оны іле-шала бөлмеге жымып басып Бозжанов кірді.
Заев сымдай болып тартыла қалған: – Жолдас комбат, сіздің бұйрығыңыз бойынша келіп тұрмын. Ол бұл сөздерді бұрынғы әдетінше міңгірлемей, өте анық айтты. Мен тізе бүктім. Көлбей төгілген күн нұры Заевтың жүзіне түсіп тұр. Оның қатаң әскери форма бойынша киінгенін енді ғана байқадым. Сірә, мұндай кейпін бұрын-соңды ешбір көрмеген шығармын. Бүгін батальондағы комбат төрелігіне – қылмыскер, қашқын ретінде ешбір аяушылық күтпейтін қыспаққа ораларда Заев жуынып-қырынып, шинелін тазартып, өзі бәріміз майданға келгелі бері үстіне ғұмыры ілмеген жабдығы – иықтан асыра тартатын қайыс бауларына дейін тағып келуді жөн санаған секілді. Заевтың ылғи жеке қаруы мен өзге де нешеқилы керек-жарағын сұға салатын шинелінің өңірі енді дүңкиіп тұрған жоқ еді; шинельдің барлық ілгектері мен түймелері тағулы. Эмалі кетілген жұлдызы бар офицерлік түкті сұр шұға құлақшынының өнебойы салақтап жүретін баулары да байланыпты. Тек шинелінің қазір де қампиып тұрған қалталары бұрынғы ебедейсіз Заевты еске түсіреді. Терезеден шашыраған күн сәулесі оның бет пішінін айқындай түсіпті: қос шекесі шұңқырлау, шықшыттары шығыңқы, суалып, ішке тартылған екі ұрты жалпайған сүйекті иекке жалғасады.
Заев иыққа тартқан қайыс баулары мен белдігін шешіп, писто­лет қабын босатып, бәрін үстел үстіне қойды. Айырма белгілері сыпырылсын! Заев, әлбетте, осындай жазаның күтіп тұрғанын біліп, даярланып келгені де анық, әйткенімен, өңі түтігіп, аузы дірілдеп, қалың қабағы одан сайын түксиіп кетті. Солай бола тұра өз-өзін игерді: кеберсіп, жарылып кеткен ернін жымырып, кешірім сұрамады; маған қадалған шүңірек көзінен жалыныш табы байқалмады. Заев бұйрықты үнсіз орындаған. Бояуы көмескі тартқан қызыл жұлдызы мен шинелінің петлицаларынан жұлынған төрт бұрышты қызыл белгілер де үстелге тасталды. Есік сарт етіп ашылып, Толстунов келіп кірді. Әдеттегі салмақты қалпымен, аздап теңселе басқан ол әскери белгі бұйымдары жатқан үстелге қарай өтіп, жайғасты. Заев маған тесіле қараған күйі сіңірлі, қарулы қолын жоғары созды да, әп сәтте екі петлицасын жұлып алып, үстел үстіне тастады. Енді Заев жай солдат болудан да қалды, мен оның ең соңғы жауынгерлік белгісіне дейін сыпырып алдым. Ондағы заттың бәрі үстелге қойылсын. Бұйрыққа бағынған Заев қалтасындағы дүниені түгелдей шығара бастады. Үстелге суырылып, жеке медициналық пакет тасталды.
Ішінде үлдірекпен оралған мақта түйіншектері, йод амплуасы, ағылшын түйреуіші бар екен, бірақ дәке сақталмапты. Заевтың ротаны немістерге бастап бара жатқан сәтте қол пулеметінің ұңғысын асып қою үшін ақ дәкеден есіп алған таңғышы есіме түсті. Міне, қолдан жұмырлап иіріп жасаған сол кір-қожалақ иықбау да көрінді, бұл да Заевтың қалтасында жүр екен. Ол шалбарының қалтасынан мылтық майы жұққан бет орамалын, сіріңке, умаждалған папирос қорабын, саусақтың ізі түскен іші бос қызыл қалта, өзінің ағаш сабы қарабайырлау нән бәкісін шығарған. Гимнастерканың төс қалтасына жеткен тұста Заевтың қолы сипалақтап, бөгеліп қалды. Қалта жапсырмасының түймесін ағытып, қатталған бір буда хат шығарды. Қалтасында хаттармен бірге фотосуреттер де сақталыпты. Олардың бетінде алты-жеті жасар баланың суреті жатыр. Орындық үстінде тұрған оның қисық жағалы көйлегі жаңа ғана үтіктелгені байқалады – жеңінің ұзына бойындағы қыры пышақтай; түймелерінің бәрі салулы, өзі белін жіңішке белдікпен қынай буып алыпты. Заевтың ұрпағы екені шекесінің шұқырлығы мен түксиген қабақ сүйегінен-ақ байқалатындай. Фуражкасына қызылармия жұлдызы бекітілген. Бала қолымен ұқыпсыздау боялған онысы суретте қып-қызыл болып көрінеді. Мен кәртішкеге үстірт қана қарап үлгердім: Заев оны жалма-жан теріс аудара қойды.
Алайда оқыстау қимылдаған қолы әлгімен бірге өзге фотосуретті қоса іліп, ол да аударылып түсті. Мен: « Досым, орыс бауырыма... » ірі жазуды оқып қалдым. Қолтаңба таныс сияқты көрінді. Мұны кім жазуы мүмкін? Кәртішкені бет жағынан қарадым. Жаздыгүні қазақ даласының аспаны аясында бұлдырай көрінген Тәңіртау сілемдері тұсында екі адам түсіпті: бірдеңеге ашуланып, әлдекімді сабап жібергісі келгендей екінші жағына ызбарлана қарап қалған сырықтай ұзын Заев пен кеудесін шалқақ ұстап, жайдарлана күліп, ол да сәл қырындау тұрған бойы мұнан бір бастай аласа, дөңгелек жүзді Бозжанов екен – жұптары жазылмайтын командир мен политрук, біздің Пат пен Паташон. Бәрін қаттап, мықтап буып, терезе ернеуіне қойдым. Бозжанов пен Заевтың суреті бейнеленген ашық хат буманың бетінде жатыр; байлаған кендір жіп сыртынан айқыш-ұйқыш шандып тастады. Шинелінің төс қалтасынан ішіне аппақ, жұқа тері қолғап салынған ұзынша мөлдір пакет шықты. Заев бұл қолғапты Берлинге жеткенде кию үшін сақтап жүрмін дегендегі түн ойыма оралған.
Аяқтары жерге тиердей салақтап, мәстек атқа мініп алған оның: « Қалай ойлайсыз, жолдас комбат, мына дөңгеленген дүниеде әлі де шамалы іс тындыра аламыз ба, жоқ па? » деп қырылдай сөйлеген сәті еске түсті. Жоқ, мұндай естелік көңілімді жібіте қоймайды. Екеуара сөзіміз осымен тәмәм. Сендей ар-абыройдан айырылып, әскери борышты табан асты қылған жанға енді ешбір талап та қойылмайды. Немесе, анығырағы, бір ғана сідет бар: кесілген жазаны лайықты қабылдауың керек. Мұның ылғи аузына ілігетін « ехе », « әхә » деген сөздері қайда кетті екен, – үнемі сонысына бола менен талай сөгіс естіген еді. Ол әдеттен сап тыйылыпты. Заев папирос пен сіріңкені қалтасына салды. Одан шинелінің әрбір ілгегі мен түймесін мұқият тағынған. Сүйектері шодырайған қайратты, ауыр қолы қалтыраған жоқ. Түймеленіп болып, бойын тіктеді де, бір мезет қимылсыз қалды. Мен іштей үкім шығарып, шешім қабылдап үлгердім: ату жазасы. Дегенмен әлі де бір минуттей ойланған едім.
Үстел үстінде жатқан әрбір зат – Заев қаруды бөлшектеп тастап қайта жинаған кезінде ұдайы іске қосатын жуан бізі мен бұрауышы бар ағаш сапты шаппасы да; өзі осы күнге дейін жанынан тастамай келген қол пулеметін асып алу үшін дәкеден жасаған кір-кір таңғышы да; Берлин үшін деп дарақылықпен сатып алған қолғаптары да; жұлынған жібі жалбыраған көкшіл түсті екі петлицасы да « Кешірім ет! » деп жатқандай еді. Әйткенмен, жүрегіме күйдіріп басқандай: « Егер қорқақтық жасап, опасыздыққа барсаң қаншалықты мейіріммен қарағым келсе де ешбір кешірім жоқ... Бәлкім, бұрын жұрт сені аялап жақсы көріп, мақтап-мадақтаған да шығар, бірақ басың алтын болса да әскери қылмысың үшін, сужүректігің үшін өлім жазасына кесілесің » деген соғыс қағидасы бар. Иә, қандай керемет болсаң да!.. Бір минуттік толғанысым осымен шектелді. Тамақтануға кім рұқсат берді оларға? Жауапты Толстунов қайтарған: – Мен рұқсат еттім. Жұрт аш қой. Ақыры ашуға міндім: – Ал біз ашықпаппыз ба? Бұлар тылды айналсоқтап жүргенде біздің неше тәулік бойы нәр сызбағанымызды білесің бе? Өзімді сабырға жеңдірдім. Күте тұрайық.
Ал әзірге, Заев, сізге әйеліңізге хат жазуға мүмкіндік бере аламын. Бұдан өзге ешбір соңғы тілекті тыңдай алмаймын. Сіз өзіңіз басқарған рота сапының алдында атыласыз, өзіңізбен бірге қашқан жауынгерлер атады. Өз ротамда қатардағы жауынгер ретінде өлуге мүмкіндік жасаңыз. Өзім де тірі жүре алмаймын. Мұндай жағдайға бір минуттік үрей салдарынан жеттім, сол мені бәрінен жұрдай қылды, өмірімді жалмады. Бірақ маған абыроймен ажал құшуға мүмкіндік туғызыңыз. Барлау кезінде, шабуыл үстінде жау оғынан өлейін. Мен сіздің сотыңыздан жалтарғам жоқ, басқа батальонға, өзге ротаға ауысып кетуге тырыспадым. Өз сарбаздарымның алдында масқара болдым, енді мені соларға жіберіңіз. Сонда қатардағы жауынгер ретінде қызмет атқарамын. Және адал солдат болып өлемін. Жолдас комбат, менің осы тілегімді жерге тастамауыңызды өтінемін! Заев алғаш рет соншама шешенге айналды, мірдің оғындай әр сөзі көңілге дөп-дөп қонады. Жан күйзелісі оны қайта жаратқандай еді. Алдымда бұрынғы қуақы, қылжақбас жанның орнында мүлде басқа, жаңа бір Заев ерен күшпен өз ниетіне иландырып тұр. Мен қобалжи бастағанымды аңдаймын. Алайда кесіп түскендей тыйып тастадым: -Жоқ! Жоқ! Жеткілікті! Көрші жайға барыңыз.
Әйеліңізге соңғы хатыңызды жазыңыз. Заев даусы күңгірлеп, қинала үн қатты: – Амал не, жарайды... Құп болады, жолдас комбат! Сөйтті де, жауынгерлер қатарынан аластатылған белдіксіз, жұлдызсыз, петлицасыз ол әскери ізет көрсетпестен шығып кетті. Заевты соттап тұрған сәтімде бұлардың ешқайсы сөзге килігуге батпады. Қазір де ешбірі ләм деп тіл қатпаған. Әйткенмен, көздері бәрін айтып тұр. Заевтың қазіргі мінезі, оның өз-өзін қайсарлана айыптауы, тіпті кенеттен пайда бола кеткен ересен күш-қуатпен адал өлім тілеген сөзінің әсері бәрін де тебірентіп, сотталушыға деген аяныш сезімін туғызған еді. Үрпие, үздіге қараған үшеудің көзі: « Аяушылық жасап, тірі қалдыра гөр! » деп жалбарынады. Жоқ! Қандай періште болсаң да... Жоқ, жолдастар, болмайды! Ұзаққа созылған үнсіздікті Бозжанов бұзған: – Кәне, тамақтанайық. Бәрі дайын. Мен: – Қайда асығасың? Кейін... – деп қалдым. Алайда Бозжанов әзірлік қамын жалғастыра берді. Ал мен қазір... Бетіме қараудан тайсақтаған ол үйдің екінші жартысына – пеште бәрімізге арналып тамақ пісіп жатқан бөлмеге қарай жылысты.
Рахимов лезде үстел үстін жиыстырып, плащ-палатка жайды да, өзіне тән тиянақтылықпен, Заевтың үюлі жатқан заттарын реттестіріп, салып ала қойды. Ол штабтың жұтаң қорының қағазын да аямай, петлица, жұлдыз, төрт бұрышты қызыл белгілерді су жаңа аппақ парақпен орап, осы түйіншекті Заевтың әмиянына салды. Одан көз қиығымен терезе алдында буулы жатқан хаттар мен суреттерге бір қарап қойды, бірақ оны алуға батпады. Мұқият қатталып, аузы түйреуішпен бекітілген әжептәуір салмақты жүкті бөлме түкпіріндегі сандықтың үстінен орын тепті. Ал Бозжанов бұл кезде бір кәстрөл сорпаны да алып кірген еді. Онсыз да ұзақ пісті. Бозжановты Толстунов қолдай жөнелген: – Тамақтанайық, комбат. Әлгі хатын жазып болғанша үлгереміз. Синченко, тәлеңкелеріңді қой, нан әкел. Мен бөлмеге Синченконың қалай келе қалғанын да аңдамаппын. Ол ыдыстарды үн-түнсіз жайғастырып, нан турауға кірісті. Өзі жазықты болып қалған баладай тұқшиып, пышақтың да, тәлеңкенің де дыбысын шығарып алмауға тырысып жүр. Толстунов: – Комбат, бір-бір рөмкеден арақ ішуге рұқсат ет, – деді. Біздің не кінәміз бар, комбат? Үлесімізден қақпасайшы. Тамақ алдында рұқсат бер. Қаласаңдар, ішіңдер. Синченко!
Құты қайда? Синченко құтыны ұсынды. Толстунов арақты стақандарға бөліп құйды да, бәрі үнсіз алып қойысты. Бозжанов кендір жіппен айқыш-ұйқыш шандыған буманың бетіндегі суретті иегімен нұсқады. Бөтен қыз. Сөйтті де айқай салды. Ал мен... – Маған мұның түк те қызығы жоқ, – деп Заев туралы әңгімені бірден тойтарып тастадым. Бірақ сөз жалғаса берді. Біз қазір ұрыс жағдайында тұрған жоқпыз ғой... – Ұрыс жағдайында тұрмағаны қалай? Жаумен бетпе-бет келдік емес пе. Оны трибуналға жібер, істің ақ-қарасын трибунал анықтасын. Үндемедім. Толстунов сөзін жалғастырды: – Егер ату жазасына кессе, батальон сапының алдында атамыз. Ал шен-дәрежесінен айырса, кінәсін қатардағы жауынгер ретінде өтесін. Басқаша үкім санаға сыймайды. Ешбір жауап қатпадым. Түстендік. Синченко ыдыстарды алып кетті. Бірнеше минуттен кейін бөлмеге Заев қайтадан келіп кірді. Қолында жазылған бір парақ қағазы бар. Бір ғана минут! Сол сәт үшін адал атымды қор қылып, тірлікпен қош айтыспақпын дедім. Саптың алдында атылатынымды жаздым. Ұлыма шындықты айтпай, оны мәпелеп өсіруін өтіндім. Баламның әкесінің майдан даласында қаза тапқанына күмәні болмауға тиісті. Отырыңыз. Рахимов, Заевке конверт беріңіз.
Заев жайғасып, хатты конвертке салды да, мекен-жайын жазды. Заев конвертті желімдеп, маған ұстатты. Өз батальонымның екінші ротасының бұрынғы командирі Заевты тұтқындап, сіздерге жіберіп отырмын. Заев биылғы қазан айының отызы күні Быки деревнясы маңайында масқаралықпен қашты және өзімен бірге ротаның бір бөлігін ілестіре кетті. Ол Отанын сатқан опасыз ретінде саптың алдында атылу жазасына ғана лайықты. Трибуналдан Заевтың қылмысын қарап, батальонның алдында ату үшін оны сот үкімімен бірге маған жіберуді сұраймын ». Жаздыңыз ба? Мен қағазды алып оқыдым да, уақытын белгілеп, қолымды қойдым. Жасақ күзеті осы қағазды алып, Заевты дивизия трибуналына айдап әкетті. Неге, не үшін келді екен? Генералдың тапсырмасы бойынша батальон жүргізген ұрыстар тарихын жазып отырғанмын. Рахимов пен Синченконың қамқорлығы арқасында үй иелері тұратын жақтан маған шағын жұмыс орны даярланды – тыныш, жылы. Қайдан табыла қалғаны белгісіз, жазу жазуға арналған арнайы жабдықтары бар кішкене үстел терезе алдына ыңғайлана жайғастырылыпты. Үй қожайыны мен оның әйелі маған бөгет жасамауға тырысқан секілді, көзіме аса түсе қоймады. Үстел бетінде мен жазған парақтар қатталып, біртіндеп қалыңдай берді.
Жұмысқа әбден берілген бір сәтте шыңылтыр аяздан сықырлаған жерді ат тағасының тоқылдатып келе жатқанын естідім. Тұяқ тықылы есік аузында үзілді. Дәліз жақтан адымдаған аяқ дыбысы жеткен. Есік ашылды. Ауызда тұрған генералды көріп, аңтарылып қалдым. Аяз қарыған қараторы жүзі қызарып, қиық мұртына қырау қатыпты. Үстінде етегі тізесіне түскен келісті ақ тоны бар, белін белдікпен қынай буынған. Қой терісінен тігілген тонның жағасы мен өңірі қатпарланып, еңкіштеу кеудесіне қона қалыпты. Атып тұрып, мейманның алдынан шығып, жағдайды баяндап ауыз ашқанымша Панфилов жымиып, қолын ұсынды: – Жылынып шығуға рұқсат па? Бет орамалын шығарып, мұртын сүртті, тоны мен құлақшынын шешіп, үй иесі әйелмен есендесті. Әйел де бәйек болып жатыр: – Шай ішесіз бе? Самауыр қойсам қайтеді? Бас тартпаймын. Әйел самауырынын көтеріп шығып кетті. Батальонды шомылдырдыңыз ба? Монша ұйымдастырылды ма? Етік жөнделіп жатыр ма? Жаңа аяқ киім әкелінді ме? Жылы күпәйке жетті ме екен? Қылышыңызды асынып барып, біраз қуырып алыңыз. Маған мәлім болғанындай, Строково деревнясында дивизияның түрлі тылдық бөлімдері орналасқан еді. Панфилов солдаттық тұрмысқа қатысты тағы да бірнеше сұрақ қойды.
Одан соң: – Ұрыс жағдайының жазылуы қалай болып жатыр? Қазір дәл сол жұмыспен айналысып отыр едім. Сол кезде ауладан бір құшақ отын көтерген үйдің қожайыны кірді – сақал-шашы аппақ қудай, бірақ әлі де мығым қарт. Қолындағы шөркені пеш түбіне сау еткізген ол генералмен бас иіп амандасты. Панфилов орнынан тұрып, қолын созған. Қария қарағайдың шайыры сіңіп, күстенген өз қолына қарады. Панфилов мосқал адамның қолын қысты. Өзіңіз ағаш кесушілер қатарынан емессіз бе? Қолқа салатындардың сұрауы бойынша қазір де барып, ағаш тіліп жүрген жайым бар. Сізді кім дейміз? Міне, ба­тальон командирі ұрыстардың жайы туралы жазғанын оқып бермекші. Ал сіз екеуміз қарт солдат ретінде тыңдап, сын-пікірімізді айтайық. Қазір өздеріңіз шұғылдана беріңіздер. Қарап қойып жүремін: мына кісі жазады да отырады, жазады да отырады... Бірақ кім білсін, жазатыны рас па, өтірік пе. Қожайын өзінің кедір-бұдырлау алақанын жайып, сөзін жалғастырды: – Шындық деген мына шайыр секілді – жусаң да кетпейді, ал өтірік – сылдыр су. Отын буып әкелген арқанын иығына тастай салған ол табалдырыққа қарай беттеді. Генерал: – Бізбен бірге шай ішуге келесіз бе?
Ә? Мен үндемедім. Қожайынымызбен бұрын-соңды тілдесіп көрмегендіктен, өзім біле қоймайтын жәйтті қозғауды жөн көрмедім. Панфилов, әлбетте, сәл абдырап қалғанымды лезде аңдады, бірақ сыр бермеді. Ол бөлім аяқталды. Тура осыны оқыңыз. Қасыма жайғасқан Панфилов мен іріктеп ала бастаған парақтарға қызыға, шұқшия қарайды. Жолда, батальон шебіне тақалған межеде Брудный мен Донскихтың шөкімдей-шөкімдей екі взводы жүргізген шайқастардың жайы баяндалатын керек беттерді шығарып алып, дауыстап оқуға кірістім. Өз жазбаларымда осынау ұрыстар мен панфиловтық шиыршық-серіппенің түпкі мән-мақсатын мейлінше дәл сипаттауға тырысқанмын. Мұның мәні шағын ғана топпен орасан күшке қарсы ептілікпен шайқасу еді. Бұдан соң нақты нендей нәтижеге қол жеткізгенімізді, сондай-ақ сәтсіздіктер сырын баяндадым. Панфилов зейін қоя тыңдады. Тәрізі, ол менің соғыс сабақтарын қандай деңгейде игергенімді тексеріп, өзінің алда тұрған қырғын айқастар туралы жоспарын қайта-қайта саралап алғысы келген секілді. Әйел қайнаған самауырды алып кірді. Панфилов оған: « Қоя беріңіз! » дегендей ым қақты да, тыңдауды жалғастырды. Мен қорытынды жолдарды оқып болып, басымды көтердім. Генерал күлімдеп отыр екен. Күлкі ұртындағы қатпары мен самайдағы әжімдерін айқындай түскендей. Әйтеуір, Панфиловтың риза екенін аңдадым.
Бастапқыда артта жүресіз, одан соң барлық әскердің алдынан бір-ақ шығатын боласыз. Бұл қашан, қай жерде және қалай іске асады – оны айта алмаймын. Ал біз үшін өзара түсінісе білуіміз – ең бастысы, жолдас Момышұлы. Бір ауыз сөзбен ұғыса алуымыз қажет! Ал кейде, тіпті емеуіріннен ғана... Генералды түсініп отырмын. Ол жаңаша қорғаныс шебін құру, жаңаша жауынгерлік тәртіп туралы өзінің ой-мүддесімен тыныстап, тек осы іске құлшынып, қайта-қайта айналып соғады. Мұндай көңіл-күйді қалай атауға болар еді? Әлдебір кітаптан « тынымсыз ойлау » дегенді оқып қалғаным бар. Сірә, аса дәл балама осы болар. Жасампаз-қолбасшы алда тұрған айқастың барлық нұсқаларын, барлық мүмкіндікті ойша бағамдап, үздіксіз өлшеп-пішумен жүреді. Егер ұрыс былайша қалыптасса не істеу керек? Ал іс бағыты өзгеше ауытқып кетсе қандай әрекет жасаймыз? Саған берілетін тапсырмасын өзі әлдеқашан мың-сан мәрте таразылап, іште пісіріп, пысықтап алған. Және онысын дереу түсінгеніңізді аңғарса, керемет қуанады. Бір кезде, мәселен, былайша сұрап қалды: – Сіздегі Ползуновтың жағдайы қалай? Өзі пулеметшіге айналды білем? Мен Ползуновтың айыпты болып, пулеметтен шеттетілгенін айттым.
Бірақ бұл жөнінде басқа ештеңе айтпады. Мен жаңа ғана дауыстап оқыған парақтарды алып, жазу жолдарына көз жүгіртті. Одан Брудныйдың фамилиясы тұсына келгенде аялдады: – Брудныйдың қалы қалай? Рота басқарып жүр ме? Мен сұрақ қойдым: – Бұл жағдай жөнінде де жазуым керек пе еді? Қажеті не? Меніңше, ол оны әлі бітірген жоқ. Рұқсат етіңіз, барып біліп келейін. Алда оның үстін тушьпен жүргізіп, түрлі-түсті қарындашпен нобайлар түсіру жұмыстары бар еді. Осы жағдайды генералға мәлімдедім. Самауыр ызылдап тұрған үстелге шай жасалып қойылыпты. Синченко дәмнің тәттілерін орын-орнына жайғастырып жүр. Шайға шақырылған үйдің иесі де орындыққа жайғасып үлгеріпті. Панфилов: – Қайткенмен де, Рахимов істі аяқтасын. Мен күте тұрайын. Қожайынмен бірге шай ішіп, бұ кісімен біраз шүйіркелесейін, – деді. Мен қайтадан сыртқа шығып, Рахимовқа генералдың сөзін жеткіздім. Өзімнің штаб бастығымның басқа да қауырт шаруалары бар еді: ол батальонның ертеңгі екінші эшелонға ауысуын қамдауға міндетті болатын. Бұйрық әзірлеп, колоннаның маршрутын, қозғалу тәртібін реттеу сияқты өзге де істер күтіп тұрды.
Рахимов тиісті жарлықты маған қол қоюға уақытында әзірлеп бере алмай қалам ба деген қаупін айтқан. Ал сіз сызумен айналысыңыз, – дедім оған. Қисынын онша ұқпадым. Жылыну үшін бұрылдым дейді. Жұмысқа керекті кейбір материалдарды алып, генералдың қасына қайта келдім. Ол үй иесімен бірге самауыр қасында отыр екен. Алдарында ұсақтап шаққан қант үюлі жатыр: екеуі де соны шетінен тістеп, шай ішуге кірісіпті. Бізбен бірге шай ішуге қалай қарайсыз? Рұқсат етсеңіз, біраз жұмыс істесем. Бір мезет көздеріміз түйісіп қалған. Панфиловтың өткір жанары жалт-жұлт етті. Осы көзқарастан-ақ қайтпас қайсарлықтың табы аңғарылғандай еді. Өзі: « Е, бауырым, мені жеңу оңайға соқпас... » дегісі келгендей. Еріксізден қолымдағы қағаздарға қарадым. Мұндағы жазылған сөздерді Панфилов анадай жерден байқап қалғаннан сау ма? Жоқ, ол әшейін біздің неге бола бас қатыратынымызды білетіндіктен, дәл қазір қандай іспен айналысуға кіріскеніміздің бәрін айна-қатесіз көріп отыр. Тек мұнда неге келді екен? Не үшін отыр? Схемалар қажет пе? Жарайды, ол сызба-нұсқаны қолма-қол даярлап береміз ғой.
Бойымдағы бұлдырлау, өзіме де түсініксіз бір тіксіну сезімін басып, терезе түбіндегі кішкене үстеліме жайғастым да, қағазымды сызғылап, батальонға қатысты бұйрық жайын ойластыра бастадым. Ара-арасында генералдың үй иесімен әңгімесі құлағыма жетеді. Сұхбаттары жаймашуақ сипат алғандай. Қожайын генералды « сен » деп атауға көшіпті. Генералға қиғаштай бір қарап қойдым. Көз қиығынан да, төрт бұрышты мұртының кескінінен де титтей мысқыл белгісі байқалмады. Қызық, осынша жайлы, елге қамқор, жұрттың бәрімен бүкпесіз араласатын ол өзі туралы: « Біз қиын адамдармыз » дейді. Сөйтті де, осы ойының мәнін түсіндірді: – Бұл жөнінде сонау азамат соғысының тұсында-ақ Ленин жазған еді... Біз коммунистер шаруалар үшін қиын адамдармыз деп. Сол жылдар есіңізде ме, Иван Петрович? Сөз ығыты өткен шақ елестеріне қарай ойысты. Әңгімелеріне ауық-ауық құлақ түремін. Панфиловтың даусы әдеттегіше қарлығыңқылау шығады: – Мені әуелде коммунист болып туды дейсіз бе? Е-е, бұған дейін де басымыздан не кешірмедік... Он жетінші жылы өрімдей жас едім, алабұрта-аласұрып, шарқ ұрып жүрдім. Қолымда – винтовка. Мұны не істеу керек? Кімді көздеп, кімді атамын?
Осы кезде қожайын да сөз қыстырып қалады: бұл да он жетінші жылды винтовкамен қарсы алыпты; бұл да әуелде мылтықты кімге қарсы кезенуді бірден түсіне қоймаған көрінеді. Мен жұмысқа ден қоюға тырысамын, бірақ Панфиловтың лебізін тыңдамау мүмкін емес. Ол енді өзінің солдаттық өмірінің әлдебір кезеңінен сыр ағытты. Пәлесінен аулақ!.. Ұят бопты, – деп қойды қожайын. Бірақ, кенет, ар-намысым жібермеді. Міне, Иван Петрович, менің өмірімде осындай да минут болған-ды. Тағы да амалсыздан генералдың жүзіне қараймын. Мұны неге айтты екен? Бірақ Пан­филов мені тіпті көзге ілмейтіндей. Жазуды жалғастыра отырып, сөзге тағы да құлақ тігемін. Адалын айтайын: жылап жіберіппін. Мен командирмін ғой, не бетіммен барамын, қалай түсіндірем?! Апырай, кімді айтып отыр? Мені емес пе? Өз батальонымды жоғалтып алып, қараңғы түнекте тентіреген сонау бір сұрқай сәтті меңзеп отырған жоқ па? Ыстық шай генералдың терең әжім торлаған күнқақты мойнын бусантты. Желкесі төмен иілгенде тағы да ересен қайсарлықтың белгісін аңдағандай боламын. Бір мезет Панфилов маған бұрыла қарады: – Сіз жұмысыңызды істей беріңіз, істей беріңіз, жолдас Момышұлы.
Бізге бола алаңдамаңыз. Не керек бұ кісіге? » деп, жұмысыма алаңсыз бас қойдым. Шәйнек сыңғыр етіп, самауыр шүмегінен шорылдап ыстық су ақты. Панфилов босап қалған екі стақанға қою шай құйды. Шай ішу жалғасты. Байқауымша, әңгіме үлкен тақырыптан кішігірім жәйттерге қарай ойысқан. Панфилов баяғы қазымырлықпен арашының жалақысы туралы, ағаштың, жаңғырықтың, жұқа тақтайдың бір қума метрлік бағасы жайында сұрай бастады. Ақырында схемасын алып Рахимов та жеткен. Генерал сызба-нұсқаны бірден шұқшия қарауға кірісті. Әлпетінен бұ жолы да мейлінше риза екені байқалды. Кейбір кісілерге батальондағы штабтық құжаттардың қалай безендірілетінін көрсетейін. Бұдан соң өзінің әлдебір ойын сабақтағандай, кенеттен: – Ал бас бұрғандағы қимыл бірдей! Одан менің аңтарылып қалғанымды аңдап, күлді: – Сіз екеуміздің суретке түскенімізді ұмытып қалғансыз ба? Фототілші арамыздағы ұқсастықты байқамап па еді. Және ол мұны кездейсоқ айта салды ғой. Бірақ кейін сіз екеуміздің совет адамы туралы толғанысымызды ой елегінен қайта өткізген шақта бастың бұрылуы туралы сөз есіме түсті... Түсіндіңіз бе мені? Революцияны өз қолымен жүзеге асырған буынның қастерлі борышын түсінуі сіздей жастарға қарағанда өзгеше қалыптасқан.
Оларға: кімге қарсы арпалысамыз, не үшін соғысамыз деген жәйттердің мәнін ашып алуға тура келді. Ал сіздер... Сіздер біздің қандас ұрпағымызсыздар. Кейде жасөспірім жігітке қарап, әкесіне қай жері тартты екен деп салыстырасың. Бір қарағанда, әкеге аса ұқсамайтын да секілді. Ал басын бұрғандағы кескіні бірдей. Осыған келісесіз бе, жолдас Момышұлы? Артынша бөлмеге үстінен алапат аяздың буы бұрқырап Толстунов кіріп келді. Иә, иә, саяси бөлім бастығы бүгін маған соққан... Толстунов генералдың сөзін сымдай тартыла қалып тыңдады. Ешбір қысылып-қымтырылмаңыз. Генерал осынау « Ешбір қысылып-қымтырылмаңыз » деген сөзді айрықша бір мәнермен айтқандай көрінді. Алайда сол бой­да өзге тақырыпқа көшіп, ертеңгі жорық жайында, қарапайым тұрғындарымен жұмыс істеу жөнінде, батальонның жауынгерлік дайындығы туралы сөз етті. Жан-жақты қолдау көрсетіңіз. Оның беделін нығайтуға атсалысыңыз. Ұқтыңыз ба мені? Қожайын қайда кетті? О кісінің зайыбы қайда? Солармен қоштаспақшы едім. Біз генералды шығарып салдық. Тоқылдаған ат тағалары біртіндеп ұзай берді. Толстунов: – Комбат, неге келді екен? Оның дөкірлеу жүзінен ешбір жылмысқылық байқалмады.
Әйткенмен, өзім де күтпеген жерден көкейдегі күдікті айтып қалдым: – Меніңше, мұның сырын маған қарағанда сен жақсы білесің. Мен қайдан білуші едім? Сол ғана... 7 Тек түнде, ойланып-толғануға мұрша бермейтін қарбалас іс азайып, штаб бөлмесі мен қожайындар жақтағы жұрттың бәрі ұйқыға кеткен кезде үстел үстіндегі кәресін шам жарығымен ба­тальон тарихын жазуды жалғастыруға отырғанымда генералдың келу себебі туралы ой қаламды қоя тұруға мәжбүр етті. Расында да, неге, не үшін келді ол? Бәлкім, менің батальонымды өз резервінде қалдыру-қалдырмау мәселесін түбегейлі шешуді көздеген шығар? Әлде өзінің ой-ниетінің маған қаншалықты жақын, ұғынықты екенін тағы бір тексеріп алғысы келді ме? Бір-бірімізді емеуіріннен түсінсек... Жаңылмасам, ол бүгін осы сөзді екі рет қайталады. Ползунов туралы сұраған... Заевтың фамилиясын атаған кезімде үнсіз қалды... Брудныйды еске түсірді... « Ал сіз оны... Есіңізде ме, жолдас Момышұлы... ». Көзімше өзінің винтовканы лақтырып тастаған кезін әңгімелеп берді... « Міне, менің өмірімде осындай да минут болғанды... ». Өз адамдарынан адасып қалған сәтін баяндады. Сайтан алғыр! Заевқа бола келген екен!
Жоқ, о кісі менің Заевқа қатысты шешімімді қайдан біле қояды? Бірақ бәрінен Тол­стунов арқылы хабардар болуы ғажап емес қой! Кеше Толсту­нов жатпай, сарсылып ұзақ отырып, өзінің саяси мәлімдемесін жазып еді. Онысын бітірген бойда-ақ жөнелткен. Сонда Заевтың жайын жеткізбеді ме екен? Әлбетте, Заев туралы жазғаны анық. Иә, генералға жағдай әбден мәлім еді. Панфилов менің бірде-бір бұйрығымды, бірде-бір жарлығымды ешқашан бұзып көрген емес-ті. Толстуновқа: « Батальон командиріне жәрдемдесіңіз. Оның беделін нығайтуға атсалысыңыз » деп өзі де айтты. Генералдың, сірә, жеке билігі арқылы трибуналдағы істі бөгей тұруға немесе мүлде тоқтатып тастауға құқы бар. Сондай-ақ үкімді бекітпей, ату жазасын шен-дәрежесін төмендетумен алмастыруға да құзыры жетеді. Алайда ол маған ат басын бұрып өзі келіп: « Бір-бірімізді емеуіріннен түсінсек... » деп екі рет айтты. Иә, түсінемін. Қасымдағы орындықтың арқалығында ілулі тұрған жорық сөмкесінің ішінен Заевтың әйеліне жазған хатын – бекітулі конвертті алдым... « Бір ғана минут!
Сол сәт үшін адал атымды қор қылып, тірлікпен қош айтыспақпын... » Конвертті шетінен ұстап айналдырып көрдім... Жоқ, ашпаймын, Заевтың өлім алдындағы өзіме арналмаған соңғы сөзін оқуға қақым жоқ. Конвертті сөмкеге қайта салдым. Әлденеге ренжулі кейіптегі ебедейсіз Заев пен ақжайсаң Бозжанов екеуі қатар тұрған фотосурет есіме түсті. Жоқ, жан-жүректі елжірететін ондай кескіннің беті аулақ! Толқып, әрі-сәрі күйге түсетін жайым жоқ! Майдан даласынан қаштың ба, ендеше, сөзсіз атыласың! Сіздің не үшін келгеніңізді түсінемін, жолдас генерал. Бірақ менен күткен тілегіңізді орындай алмаймын, өзім қол қойған қағазды кері қайтармаймын. Өз билігіңіз арқылы бізді ұрыс кезінде сатып кеткен опасыздың өмірін сақтап қала беріңіз. Әйткенмен, ондай қадамды менен күтпеңіз. Он бес тамшы 1 Таң атты. Рахимов маған батальонға керек-жарақ бұйымдар жазылған тізімді ұсынады. Ділгірлік көп екен: шайқастарда қираған қарудың орнын толтыратын пулемет пен зеңбірек; ат пен арба, қару-жарақ майы, граната, патрон, жарақат таңатын материал, дәрі-дәрмек, сабын, кәресін, етік, кеше ғана келген-келмегені туралы Панфилов сұраған жылы күпәйке – бәрі аталыпты.
Айтпақшы, ол сөз арасында: « Строковтағы интенданттардың тура өздеріне жетіп барыңызшы. Қылышыңызды асынып барып, біраз қуырып алыңыз... » – деп ақыл қосқан еді. Өзім де сөйтетін шығармын. Мұнда дивизияның көптеген тылдық бөлімдері орналасқан. Колхоз сарайының қасында жауынгерлер бірнеше машинамен жеткізілген оқ-дәрі жәшіктерін шұғыл түсіруге кірісіпті. Деревняның екінші шетінде іздері қар бетін айғыздаған шаналар балық иісі мүңкіген бөшке, тығыздап буған шөп, қалың қағаз қаптағы қатқан нан артып келеді. Әлдебір үйдің қасындағы көлденең жатқан бөренеге он-он екідей жас лейтенант қаз-қатар тізіліп отыра қалыпты – шинельдері су жаңа, сызат түсіп үлгермеген белбеулері де жылт-жылт етеді. Айтпай-ақ түсінікті: бізге қосымша күш жіберілген екен. Кешелері ғана әскери училищеден түлеп шығып, құлағының түбінен ысқырып оқ өте қоймаған осы балғын жастардың қайсыбірі менің батальоныма да келіп қалар. Мейлі, келсін, Москва үшін бірге шайқасамыз! Дивизияның интенданты полковник Сыромолотовқа соқтым. Оған, расында да, аяқ астынан жетіп барып талап қоймасыма болмады. Өз қорымен оңайшылықпен бөлісе қоятын түрі жоқ. Ол менің алдымен өзіне емес, полкке жүгінуім қажеттігін, өйткені батальон полк арқылы жабдықталатынын дәлелдеп бақты.
Дивизия командирінің біздің батальон соның өз резерві екенін айғақтайтын бұйрығын көрсеттім. Сыромолотов сонда да сыңарезулеп, көнбейді. Оған салса, батальонға тиемел барлық игілік алдымен алғы шепке – полкке жол тартып, одан сонда түсіріліп және қайтадан артылып, әлгі барған ізімен кейін қарай диви­зия тылына жеткізілген соң ғана резервтік батальонға берілгені жөн көрінеді. Ойбай-ау, мұныңыз сұмдық қисынсыздық қой деп иландыруға тырысамын. Әйтеуір, бұл негізім іске асты. Менің тізімімді екеулеп қарастырдық. Ақыры наряд толтырылды-ау – қажетті жабдығымызды қоймадан ертең алатын болып келістім. Синченко Торытөбелді алдыма тартып тұрып айтты: – Жолдас комбат, Заевты көріп қалдым... – Қайдан? Синченко терезесінің әйнегі сынған шағын үйді сілтеді. Есігінің алдында ерсілі-қарсылы басып, сақшы жүр. Бөренеден салынған іргелес тамның маңында да күзетші тұр. Мұнда прокура­тура мен дивизияның Әскери трибуналы орналасқан екен. Атпен әлгі тұсқа тақалып барып, аялдадым. Торытөбелден ырғып түсіп, трибунал үйіне қарай беттедім. Сақшы кезекшіні шақырып берген. Осы күнге дейін неліктен үкім шығарылмаған? Сәл күте тұрыңыз. Екі-үш минуттен кейін әскери тергеуші келіп жолықты – егде тартқан байыпты адам. Қолына ұстаған қатты қоңыр қағаздан жасалған папкасы бар.
Сыртында қараңдаған « Ісі » деген жазуы көрінді. Мен жөнімді айтып, сұрақ қойдым: – Заевтың ісін әлі қарамағансыздар ма? Сіздің рапортыңыз бойынша трибунал істі қарауға кірісе алмайды. Өзі жазып берді. Бәрін мойындады. Танысуыңызға рұқсат. Тергеуші папканы ұсынды. Ішін ашып, өзімнің рапортымды, одан соң бір параққа жазылған Заевтың жауабын көрдім. Бұдан кейін бірнеше жолға ауырлататын мән-жай түсіріліпті: « Пулемет орнатылған екі аяқты арбамен қаштым. Пулеметші-жауынгерлерді өзіммен қоса ала кеткенім үшін де айыптымын ». Заев ақталмапты. Өзі де дәл солай жазып беріпті: « Менің қылмысымды ақтарлықтай ештеңе жоқ ». Ең қатал прокурор да Заевтың өзіндей, мұншалықты қатал айып тағуы екіталай шығар. Ол өз үкімін өзі кескен екен. Мен қамаудағылар отырған үй жаққа қарадым. Кенет терезелердің бірінен Заев көрінді. Бет-аузын жирен түк басқан ол үңірейген әйнексіз жақтауға маңдайын тіреген күйі маған тесірейе қарап тұр. Кенет бір минут бұрын өз-өзімнен мүлде күтпеген оқыс қимылға бардым. Папканы жұлмалап, түте-түтесін шығарып, жыртып тастадым. Бәрінің де – өзімнің рапортымның да, Заевтың жауабының да тамтығы қалмады.
Үйіре соққан жел ұсақ-ұсақ қағазды шыр айналдырып, лезде жан-жаққа ұшырып әкетті. Одан: – Заев! Сілейе қарап, сынған терезе ернеуіне жармасқан оның жанары жарқ-жұрқ етті. Тергеуші терісіне сыймай күйіп-піскен: – Мұныңыз не? Мынауыңыз нағыз бейбастақтық. Мен арызданамын... Бұл бассыздығыңызды дивизия командиріне жеткізбей тынбаймын. Есімді сонда ғана жинағандай едім. Шынында да, үлкен өрескелдік жасадым. Өз айыбын ұрыста өтесін. Мені заң бұзушы деп бірталайға дейін тулаған тергеуші әлден мезгілде қолын бір сілтеді де, Заевты босатуға рұқсат берді. Алайда менің оспадарлық қылығымды дивизия командиріне мәлімдемей қоймайтынын тағы ескертті. Сәлден соң Заевты босату туралы құжат та даяр болды. Осы қағазды сақшыға бердім де: – Заев, батальонға бар! Ол үйден ытқып шықты. Менің әмірімнің екінші мәрте қайталануын күтпей, солдаттық тәртіп бойынша сол жақ иығы арқылы кілт бұрылды да, адымдай жөнелді. Жүрісі бірте-бірте жылдамдай түскен. Әлден уақытта көше бойлап барып, үйлердің тасасына сіңіп кетті. Строковода әлі де бітпеген шаруаларым бар еді. Санитарлық бөлім бастығы мен тылдағы өзге де жерлерге кіріп-шыққан соң айнымас серігім Синченконы ертіп, батальонды бетке алдым.
Үрпиіп, абдыраған кейіпте көрінуге тырысқанымен, қысық көзінен қуланғаны аңғарылып, сұрақ қояды: – Жолдас комбат, Заевтың ісі не болды екен? Ол осында келді ғой. Бозжановтың дөңгелек жүзіндегі жорта мазасызданған рай бірден жоғалып, гүл-гүл жайнап шыға келді. Аузымнан шыққан бір ауыз сөзден Заевқа кешірім жасалғанын түсіне қойды. Өзі есі шығып, үлкенді сыйлау әдебін де ескермей, алдыма түсіп алып, үйге қарай заулап барады. Оның соңын ала штаб бөлмесіне ендім. Менің шағын штабымның адамдары түгелдей жиналған екен. Заев қырынып, жуынып үлгеріпті. Өзінің танауы сорайған қолапайсыздау түрі аяқ астынан нұрланып кеткендей. Тотыққан жүзінің ішінен көзге көрінбейтін ғажайып бір шам жанып тұрған секілденеді. Белдіксіз, петлицасыз шинелі мен жұлдызын сыпырып тастаған құлақшынын киген ол бойын тіктеп тұра қалды. Бозжанов дереу сандыққа ұмтылып, ішінен мұқият оралып, екі жерінен түйреуішпен бекітілген түйіншекті шығарды. Толстунов, Бозжанов, Синченко – үшеуі Заевты сәндеуге кірісті. Рахимов шебер қолмен ине-жібін жыпылдатып, бір минуттің арасында шинель жағасына петлицаларын қадап үлгерді. Бозжанов Заевтың омырау қалтасына бір бума фотосуреттері мен хаттарын салып берген. Толстунов белдігін тағып, шинелін түймеледі.
Синченко да оның зілдей етіктерін қолма-қол шөткелеп, шаң-тозаңнан арылтты. Енді Заев толық офицерлік қалпына келді. Бәрін өзің әңгімеле. Жасырмай айтып беремін. Далалық сөмкеден Заевтың қолымен жазылған хатты шығардым. Жыртып тастауыңа болады. Заев хатты алып, едәуір ойланды. Одан соң алдына тура қарап тұрып: – Айыбымды әбден өтеген кезде бір-ақ жыртамын... – деді. Маршрутымыз дивизия штабы орналасқан деревня арқылы өтетін еді. Батальон колоннасы – қайғы мен қуанышты бірге бөліскен солдаттарым жүріп келеді. Осыларға қарап қойып, бұлардың біріншісі, екіншісі, үшіншісінің... тағдыры туралы толғанамын. Жаудың жолы бөгелді, бірақ олар осында, Москва түбіне жаңа күштерін әкеліп төгіп жатыр. Сарбаздарым жақсы біледі: біз – Панфиловтың резервіміз. Алдымызда жаңа, бәлкім тіпті, ең ауыр шайқастар күтіп тұр. Деревняға келіп кірдік. Терезелерден жылт еткен жарық көрінбейді. Айнала төңіректе – шатырлар мен сай-салада, алқапта жұлдыздар сәулесімен шағылысқан аппақ ұлпа қар қылаңытады. Жол айқын көрінеді. Бас-аяғы бір шақырымдайға созылған лекті атпен басып оздым. Сап бір қалыппен адымдап келеді. Кенет маған Панфиловтың адъютанты дауыстады: – Жолдас аға лейтенант, генерал сіздің бір минутке бас сұғуыңызды сұрады.
Өзіме жақсы таныс, оты жағулы, жап-жарық бөлмеде Панфи­лов дивизия артиллериясының бастығы полковник Арсеньевпен бірге отыр екен. Екеуі де картаға төніп алыпты. Оның әр тұсында тарамдалған желпуіштің саласындай белгілермен атыс секторлары таңбаланған. Панфилов бірталай үнсіз тұрды да, картаға қарады. Әлбетте, генералдың өзімді осынау көтермелеу ниетін білдіру үшін шақырмағаны анық. Бірақ, тіпті сазайымды берер алдында да ( іштей: « шынымен, полковниктің көзінше іреп салмақ па? Генералдың, расында, тұқыртып алғысы келгені ме? » деп те ойлап үлгердім ), Панфилов қалай да жоғары бағалап, « жақсы соғысты » деген асқақ леппен емес, өз әдетінше « сіздің тәжірибеңізді пайдаланбақпыз » дегендей қарапайым лебізі арқылы ғана мадақтап қоюды жөн санаған секілді. Сол себепті, сіздің болашағыңызға арнап тілек білдірсем бе деп ем... Немесе, егер қарсы болмасаңыз, өзіңізбен бір рөмке ішкім келеді. Сізбен соғыстырып ішсем... Әрине, не үшін екенін түсіне жатарсыз. Бұл тек өзге бір адамдар үшін... – Панфилов сәл кідірді. Жолдас Ушко! Екі рөмке бере қойыңызшы. Одан соң дәрі-дәрмек қобдишасын әкеліңіз.
Үстел үстінде екі рөмке мен « Дәрі-дәрмек » деген жазуы бар сырты лакталған ағаш қобдиша пайда болды. Панфилов рөмкеге су құйды да, қобдишадан күрең-қоңырлау сұйығы бар шынашақтай шыны сауыт шығарды. Шынының бетінен « Апиын » де­ген жазуды байқадым. Лезде өзімнің « дәрігерлік » жасаған сәтім ойға оралған. Панфиловқа « аттың үлесі » туралы оқиға мәлім еді. Енді ол рөмкеге су құйып, сауыттың аузын ашты да, оған дәріні аса дәл мөлшермен тамыза бастады: – Бір, екі, үш... Он үш, он төрт, он бес. Міне, енді жеткілікті... Он бес тамшы... Бұдан кейін екінші рөмкеге де он бес тамшы тамызды. Өте дәл үлес. Өлшеміміздің дәлдігі үшін соғыстырып қояйық. Түсіндіңіз бе мені? Генерал қағыстырды да, ішіп салды. Менің де алып қоюыма тура келді. Бұл біздің өз құпиямыз. Ал-л, жүріңіз, жолдас Момышұлы. Сіздің батальоныңыздың аяқ алысын көрейін. Баспалдақ арқылы қасынан өтіп, жерге түстім. Мені байқаған Синченко атты тақай берді. Қатты ыстықтап кеттім. Он бес тамшы! Генералдан алған сабағым... Қардың сәулесімен сәл қылаңытқан қараңғыда батальонның бірқалыпты адымы естіледі.
Пулемет артқан қос доңғалақты арба соңында екінші рота келеді. Алдындағы екеудің бірі – сәл еңкеңдеп, ұзын қолдарын сермей адымдаған рота командирі Заев та, екіншісі – төртбақ денелі Бозжанов. Тәрізі, Заев сонадайдан Торытөбелдің ақ тірсегін аңдап, мені танып, одан генералды байқап үлгерген секілді, жалт етіп бір қарап, дауыстап жіберді: – Жинақталыңдар! Артынша: – Ать, два... Ать, два... – деп қадам санауға кірісті де, Панфи­лов тұрған үйдің кіреберісіне қатарласа беріп саңқ етіп команда берді: – Равнение нале-во! Сөйтті де, басын Панфиловқа қарай шалт бұрды. Әмір бойынша аяқтарын дік-дік басқан рота генералдың тұсынан өтті. Генерал өтіп бара жатқан түп-түзу сапқа бірталай үнсіз қарап тұрды. Маған қаракөлеңкеде Панфилов күлімсіреп тұрғандай көрінді. Көріскенше, жолдас Момышұлы. Төртінші хикаят Әйел қатардан шықсын! Момышұлы шеті төбеге тірелген шағын терезеден түн қараңғылығына көз тігіп тұр. Не ойлады екен? Қиялы қай қияларға самғайды?
Бір кезде баяу ғана әндетті: Кел, ішейік, жан құрбым, Жалаңаяқ жастығымның серігі... Екеуміз танысып-біліскелі бергі аса ұзақ та, сонша қысқа да деуге келе қоймайтын уақыт аралығында аңдап үлгергенім: музыкалық қабілеті ересен Момышұлы сан алуан ән, ескі романстар мен опералық арияларды еске сақтапты. Ара-арасында ой ырғағына орай, көзім жеткеніндей, өзінің аса ауқымды музыкалық репертуарының кейбір үзінділерін әуелете тербеп қоюды ұнататын еді. Дегеніммен, сауалымды дереу тойтарып тастай ма деп тосылып ем. Әлдебір жеке жәйттерге қатысты сұрақ қойғанымда Момышұлы ылғи сөйтетін. Алайда ол темекісін бір сорып алып, сыр шетін қылтитты: – Ленинградта студент болған кезімде мені театрлар мен концерттерге апарып жүретін Рахиль есімді бір қыз бар еді. Бауыржан бұл тақырыпты одан әрі індетуді құп көрмейтінін аңдатып, үнсіз қалды. Мен: – Ленинград жөнінде, әлгі қыз туралы әңгімелеп беріңізші, – деп өтіндім. Өзіңізді әр қырыңыздан танып-білгім келеді. Ал осыған өз өмірбаянымды тықпалай бастасам, мүлде орынсыз әрі ұят бо­лар еді. Күрсіндім де қойдым. Осынау бірбеткей адамды нендей дәлелмен иліктірерсің?
Москва түбіндегі шайқастар кезінде өзім батальон командирі ретінде бұл мәселені: әскери бөлімдерде әйел атаулыға орын жоқ деп оп-оңай шештім. Қысқа да нұсқа. Сөйтіп бүкіл қиындықты қылышпен шапқандай тыйып тастағанмын. Бірде-бір әйел ешқашан батальон легінде жүрген де емес, біздің сапымызға тұрған да жоқ. Бірақ бірде... Әсілі, осы оқиғаны батальонның сонау алғашқы айқастары баяндалатын біздің бұрынғы хикаяттарымыздың бірінде, Волоколамскіге қарай шегінетін сәтімізде әңгімелеуіміз керек еді. Енді амал жоқ, анау түнгі жорығымыздың сүреңсіздеу көріністеріне қайта оралайық. Іркесе-тіркесе баяу жылжыған жауынгерлер, зеңбіректер, пулемет артқан, оқ-дәрі тиеген арбалар легінің соңын тағы да сарбаздар тұйықтаған. Осынау жерден ұзап, жау тұзағынан сырғып шығып барамыз. Оң жағымыз бен сол жағымыз жау қолына өтіп үлгерген-ді; тек алдыда қылдырықтай ғана өзек бар; бұйрық бойынша түн қараңғылығын пайдаланып, сол қуыс арқылы өз адамдарымызға өтіп, дивизия бөлімдеріне барып қосылуымыз керек. Колоннаны Заев бастап келеді. Оның ротасы – ең алдыда. Өзі ұзын қолдарын бұлғаңдатып, екпіндей адымдайды. Жауынгерлер қатары өтті, ат-арба легі тақалды. Әне анау өз командирлері мен бөлімін жоғалтып алып, адасып біздің батальонға қосылған бөгде солдаттар командасы.
Оларды политрук Бозжанов бастап жүр. Үгіт-насихат жөніндегі нұсқаушы Толстунов та осында. Ат үстінде, биік ерде отырып, тұсымнан өткен колоннаға қарап, Бозжанов пен Толстуновтың қасында үшінші біреудің келе жатқанын байқадым. Бұл не пәле? Өзі юбка киіп алған ба? Қой, мүмкін емес! Әшейін елес шығар... Жоқ. Ер-азаматтардың сұлбасы арасынан боти киген аяқтар қылаңдайды, юбка қараңдайды. Айқай салдым: – Тоқта! Колонна аялдады. Кібіртіктей қимылдап, бері жүрген әйел қасыма жақындады. Жауынгерлерге әмір еттім: – Марш! Қатар қозғалды. Толстунов пен Бозжанов қалқиып жол жиегінде тұр. Қараңғыда әйел даусы естілді: – Фельдшермін... Фамилиям Заовражина... Сөзге Толстунов араласты: – Васильево селосынан екен... Немістерден қашып келеді, комбат. Маған неге мәлімдемедіңдер? Батальон колоннасына қарапайым тұрғындарды қосуға кім рұқсат берді? Бозжанов әлдене деп жауап қатқысы келіп еді, тойтарып тастадым: – Сөзді доғарыңдар! Орын-орындарыңа барыңдар! Қалтамнан электрлі фонарь шығарып, түймешігін бастым. Дөңгелей шашыраған жарық шоғыры қараңғылық құшағынан орыс қызының балғын жүзін, оның сүйір мұрнының делдиген етегін, иегіндегі шұңқырын айқын көрсетті. Бір мезет қаракөк көзін де байқадым.
Бойжеткен со бойда кенеттен шаншылған жарықтан қаймығып, жыпылықтап қалды. Шамды сәл төмен еңкейткенімде сәуле күздік қара пәлтесіне, жол дорбасының иығына асқан бауларына, бүйірінде салбырап тұрған фельдшерлік сөмкесіне түскен. Одан соң шаншылған жарықтың жолағы арзанқол, жұпыны шөлкиін, лай баттасқан, тіпті ішіне су кірген аласа ботиын көрсетті. Қыздың жанарына тағы бір қарағым келіп, фонарьды жоғарылау көтердім. Жарқ еткен әлсіздеу сәуле арқылы өзіме тік қадалған қаракөк көзді тағы да көрдім. Көзқарас байыптылығы тағы да таңырқатты. Иә, бұл қыз үшін нағыз сын сағаты туған еді! Туып-өскен айлағы айдалада қалып барады, ал қайығының шынжырын сұрапыл соғыстың балтасы шауып түсірген. Ботиын іле салып, азын-аулақ керек-жарағын жол дорбасына асығыс тығындап, Қызыл Армияның кетіп бара жатқан соңғы батальоны қатарына еріп, ілесіп шыққан беті осы. Қилы заман, алапат соғыс белін бекем буғызған. Фонарь өшірілді. Бағанағы орныңа бар. Көп ұзамай діттеген жерге жетеміз. Сол кезде: міне, Варя, келдік, енді қош-сау бол деймін. Сен жөніңе кетесің... – Сіздермен ше? Онымен кездесуіміз: біз өз адамдарымызға жеттік деген сөз еді!
Курганский құрқол келмепті – түнде ғана пісірілген екі арба жұп-жұмсақ ақ наны бар. Үсті кенеппен жабылған осынау арбаларға, бұлардың бізге қарай сонау Волоколамскіден бері жол тартып жеткен дөңгелектерінің жалтылдаған табан темірлеріне қарап тұрып, іштей: « Өз адамдарымызға қосылдық! Біз өз адамдарымыз тұрған жердеміз! » деп әнге бастым. Бозарып таң атып, қалың тұман да сейілді. Мен батальонды орман арасына жайғастырып, жұртты тамақтандырып, тынықтырып алғым келді. Сарбаздармен бірге орманға қарай Варя да кетіп барады. Қара пәлтесі, қара береті, арқасына ілген жол дорбасы бар. Оны қатар арасынан қайта шақырып алдым. Ол ұзай берген лекке жалтақтай қарап қойып, қасыма келді де, маған назар аударды. Енді, бозала таң шапағымен оның кескіні – уылжыған томпақ ерні, жазық маңдайы, тігінен төгілген қоңырқай сүмбіл шашы – түп-түгел түндегі фонарь жарығындағы келбетіне қарағанда соншама нәзік, әдемі көрінді. Бара ғой. Маған қадалған қаракөк көзін жас шылады. Әйелдің көз жасына аса елжірей қоймаймын. Дегенмен мына қыз онша жылауықтар қатарынан емес сияқты. Ол: – Жалғыз барам ба? Өзін аяп та кеттім.
Расында да, мына тұманда жалғыз жүрудің оңайға түспесі анық. Сені әрірек ұзатып салармыз. Біз – жауынгерміз, Варя. Егер армия қатарында қызмет еткің келсе, сені кішкене әрі таман, тылға жібере аламыз. Ал батальонға қыздардың қажеті жоқ. Қызды өз фельдшеріміз Киреевтің взводына алып келдім. Аты-жөні Варя Заовражина. Варя, жасың нешеде сенің? Өз қызыңдай көріп, жүріс-тұрысын қатаң қадағалайтын бол. Соңынан Варяға да тілегімді айттым: – Ал сен абайлап жүр, ешкіммен қылтың-сылтың жасаушы болма. Өзіңді совет қыздарынша тәртіпті ұста. Қызараңдап қалды. Көзқарасынан: « Мені неге жәбірлейсің? » деген наланы аңдадым. Ұсынақтылықты ойласам керек, ат-көлік жетіспегендіктен жасырып кеткен өзіміздің снарядтар мен зеңбіректерімізді немістердің иегі астынан жұлып әкетуге ниеттенген едім; Бозжановқа ірі артиллерия аттарын босатып алып, даладағы әлгі жабдығымыздың бәрін батальонға жеткізуді бұйырдым. Бозжанов өз жасағымен аттарды жетектеп сонда жөнеді. Ал сол сәтте біз бекінген орманның тұс-тұсынан оқ атылып, алапат айқас басталып кетті. Зеңбіректердің гүрсілі құлақ тұндырады. Мен Бозжановты күттім. Онсыз аттап баса алмаймын. Ұрыстың шеңбері біртіндеп тарылып, қыса түсті.
Жұртты көтеріп, жағалай окоп қазып, қорғаныс шебін құруға әмір бердім. Рахимов екеуміз роталарды аралап шықтық. Штабтың шайласына ораларда санитарлық взводтың тұсынан өткенбіз. Ағаш арасынан бірнеше адамның шат күлкісі естілді. Бұл не нәрсе? Жаралы адамдардың дәл бұлайша жарқын күле алмасы анық. Бетті сол дауыс шыққан жаққа қарай бұрдым. Бұлақ жағасындағы алаңда шатырлап от жанып жатыр. Шағын бәкке су ысытып қойыпты. Сонадай жердегі керілген жіпте жаңа ғана жуылған кір жаюлы тұр – санитарлық халаттар, үлдірек майлық-сулық, бірнеше сейсеп. Әділін айтайын: жуылған заттардың шатырдай аппақтығы тамсантты, бұлардың ғұмыры кетпейтін сарғылт-сұр реңі зым-зия жоғалыпты. Қан-жын дағынан да із қалмаған. Бәрін атқарып жүрген Варя! Өзі бұлақ басында кір жуып тұр. Пәлтесін шешкен. Оның орнына көйлегінің сыртынан гимнастер­ка киіпті. Жеңдерін түріп алып, кеспек ағаш үстіндегі шылапшынға еңкейген оның қарулы қолдарының астындағы сабынның ақ көбігі бұрқ-бұрқ етеді. Жаңа ғана жып-жылмағай болып қырынған Толстунов бастаған сайыпқырандарымның бәрі дерлік магнитпен тартқандай, кір жуған қыздың айналасына шоғырлана қалыпты. Мұндай жиындардан ғұмыры қалмайтын Брудный от басында Варяның төплиін кептіріп жүр. Өзім тәртіптілік пен тындырымдылықтың үлгісі санайтын Филимонов та осы жерден табылды.
Иә, жауынгерлік бөлімдерде әйелге орын жоқ деген қағиданы бекер ұстанбайды екем! Айналада қырғын атыс, апалаң-топалаң; кез келген сәтте қоршауда қалуымыз мүмкін, ал қыз етегін төңіректеген командирлерімнің жүрісі мынау. Мені байқап қалған Варя маржандай ірі тістері ақсиып, күлімсіреді. Бұл кескіні: « Міне, көрдіңіз бе, іс үстіндемін, осында әбден керек адаммын » деп тұрғандай. Бірталай ыңғайсызданып қалған командирлер қалшиып тұратұра қалысты. Анадайда, санитарлық арба маңайында жүрген Киреевті көріп дауыстап шақырдым: – Киреев, бері кел! Мына қызға бас-көз бол дегенім қайда? Жігіттерді неге жібердің мұнда? Бұлар командирлер, ал мен... – Сен – әкесің! Өзіңе әке деп тапсырдым емес пе. Кімде-кім маңайына жуыса, сен оны әке ретінде жолатпауға тиіссің. Бостық жасаппын. Кімде-кім сөзіңді тыңдамаса, маған айт. Түсіндің бе? Рахимовқа қарап, әмір еттім: – Мына сүрейлер мен қызды дереу маған штабқа жіберіңіз. Сөйтіп, бұрылдым да, жөніме кеттім. Араларында солдат етігін, өзінің қара пәлтесі мен қара беретін киген Варя да бар. Бәрі жуасып қалыпты, тек Толстунов қана өзін еркін сезініп, жымиып күліп қояды.
Батальон командирінің алдына келгенде мына күлкің не? Сонша неге шүйлігесің? Біз енді... Сөзін бөлуіме тура келді: – Сіз, әрине, жолдас аға политрук маған бағынышты емессіз, бірақ менімен тайталассаңыз, айыпқа бұйырмаңыз, батальоннан жолыңыз ашық. Толстунов жым болды. Рота командирісің бе әлде ор­ман арасына қызбен қыдыруға келіп пе едің? Филимонов менің өзіне ел алдында жасаған ескертуімді ауыр қабылдайтын еді. Өзіңізге мәлім, ол кәнігі офицер, бұрынғы шекарашы. Әскери қызметті тек шекарашылар ғана лайықты атқарады деген кәміл сенімін де ешкімнен жасырмайтын. Менен естіген сөгістен бір қызарып, бір бозарған оның жақ сүйегі бұлтылдап кетті. Сөзімді жалғастырдым: – Намысыңа тигенімді жаратпайсың ба? Жоқ, аямаймын! Әйел етегін көрсең жармаса кетесің! Сен немене өзі, жағдайды түсінбейсің бе? Немістің кез келген тұсымыздан бас салатыны санаға қалай жетпейді? Әркім өз орнынан табылуы керек. Брудный да тиісті сыбағасын алды. Қырандарымды біраз тықсырып алғаннан кейін айттым: – Барыңдар... Ал сен, Заовражина... Өзіңді енді осылай ұстайтын болсаң... – Құдайым-ау, қалай..... – Өзің-ақ біліп тұрсың! Мына еркектерді маңайыңа неге жинап алдың... – Мен жинаған жоқпын.
Ойлаған да емес ем... – Ендеше бұларға неге күле қарайсың? Есіңде болсын: сәл ғана шалыс басып, қылымсығаның үшін, – естіп тұрсың ба – өзіңді анау жаңғырыққа жатқызамын да, қылышпен бөлшектеп шауып тастаймын! Саған қырындаушыларды да сөйтемін. Түсіндің бе? Сенен сұрап тұрмын ғой: түсіндің бе? Өзі сескеніп қалды ма екен, сөзін зорға айтты: – Тү-ү... түсіндім. Орталық көшенің асфальты бойымен саптың алдында келе жатып, тротуарда тұрған полктің санитарлық бөлімінің бастығы доктор Гречишкинді байқадым. Қасына барып, тұсымызға санитарлық взводтың арбалары келіп жеткенше аз-кем тіл қатыстық. Көліктің бірінде өзінің қара пәлтесін киіп, жаңбыр суына малшынған Варя отыр екен. Арбаны тоқтаттым. Доктор, сізге сыйлығым бар. Мынау өте еңбекқор, адал қыз. Өзі болашақ дәрігер. Бізбен бірге неміс қыспағынан шықты. Сізге қолқанат болады, жаралыларға қарайласады. Кейін маған ренжи қоймайтыныңызға сенімдімін. Доктор Варямен амандасқан соң өз ойын айтты: – Біздің комбаттан мұндай кепілдеме алу оңай іс емес. Сізге орын табамыз, Варя. Қыз қоштасарда жалт етіп бір қарады. Байыпты қаракөк көзінен ризалықтың да, өкпенің де табын байқағандаймын.
Мен Варяның қатқылдау қолынан қыстым. Волоколамск түбіндегі қуысты бекітеміз деп жүргенде жолымыз тағы кесілді, дегенмен ешбір бышырамай, сапымызды бұзбай, қайтадан немістер басып алған жер арқылы өз адамдарымызға қарай сыналап өттік. Міне, енді батальон тынығуға мүмкіндік алды. Панфиловтың резервіне қайта кіріп, алғы шептен алты-жеті километр арттағы екінші эшелонға бекіндік. Роталар кең алаңға жайғасып, өздеріне пәтер-блиндаждар қазып алды. Ал батальон штабы мен арнаулы бөлімшелер Рождествено деревнясына орналасты. Мәскеу түбіндегі барлық майдандар саябыр тапқан сәт еді. Біздің қарсылығымызға маңдайын соғып, Москваға алғашқы қарқындарымен өте алмаған немістер тың күштерін шоғырландырып, жаңа соққыға әзірленіп жатты. Дегенмен артиллерия ұрысты тоқтатқан жоқ-ты. Зеңбіректердің бірсарынды, кейде жиілей түсетін үздіксіз атыстарына құлақ үйрене бастаған. Жау арагідік біздің де шағын деревнямызды оқ астына алып қояды. Немістің бір жақсысы, бізді бейқам отырғызып көрген емес. Түнде ашықтан-ашық темекі тартуға да болмайтын еді: гитлершілер жарқ еткен шақпақ оты мен папирос шоғының өзіне ондаған миналарын жаудырған кездері жиі. Солай бола тұра, ауыр айқастардан кейін біршама еркін тыныстап қалғанымыз рас. Тыныштық қарашаның жетісі күнін – Ұлы революциямыздың жиырма төрт жылдығын салтанатты атап өтуге мүмкіндік туғызды.
Бізге, Пан­филов дивизиясына мерекеге орай Қазақ елінен үлкендігі әңгелектей әйгілі Алматы апортын, конфет, шарап сияқты сыйлықтар жіберіпті. Осындай өліараның тымығына біртіндеп бой үйреткеніміз сонша – тіпті бір-бірімізге қонаққа баруды әдет қыла бастап едік. Қазір әңгіме болатын сол кеште дәптеріме шұқшиып, батальон жүргізген ұрыстар жайын жазуды жалғастырып отырғанмын. Өзімнің шағын штабымның да төрт көзі түгел еді. Толстунов пен Бозжанов менің үнсіз рұқсатым арқылы түскі астан кейін ағайын адамдардай кең кереуетке қатар жата кетіп, мызғып алуды жөн санаған. Рахимов сүйікті ісі – менің жазбаларымның графикалық қосымша схемаларын безендіруге кіріскен-ді ( өзі осының асқан шебері-тін ). Жайлап есік ашылды. Табалдырық сыртында фельдшер Киреев тұр екен. Өзі қуланып алғандай көрінді, жалпақ еріні күлкіден әні-міні жайыла кеткелі тұр. Ол күмілжіңкірей үн қатты: – Күтпеген жағдай болып қалды, жолдас комбат. Толстунов бірден оянып, отыра қалды. Бозжанов ұйқысын аша алмай, көзін сығырайта ашып, басын көтерді. Өз қызың ба? Варя Заовражина. Ұмытпаған шығарсыз? Осы тұста: « залда қозғалыс » деп жазса болар еді. Толстунов жалаң аяғын еденге түсірді. Бозжанов үстіне көрпе орнына жамылған шинелін серпіп тастады.
Тіпті Рахимов қарындашын былай алып қойған. Мен: – Қайда өзі? Тәкаппар екен ғой? Қуана қарсы аламын. Алыста жүр ме? Кіреберісте тұр. Мен команда бердім: – Кәне, офицер жолдастар, үй-іші түгелдей тәртіпке келтірілсін! Нұсқауым, тегінде, артықтау болып шықты. Толстунов жалма-жан шұлғауын орап, етігін киіп үлгерген. Бозжанов та өзінің әдеттегі шапшаңдығын көрсетті: шинелі лезде шегеге ілінді; төсек бетіндегі умаждалған плащ-палатка өз-өзінен жинақтала қалғандай; Бозжанов сәл бұйралау қара шашына тарақ салды. Бұл аралықта Рахимов бөлмедегі қоқысты бұрышқа қарай сыпырып жатты. Қызды көп күттірме. Синченко! Ол албардан саңқ еткен: – Мен. Самауыр қой. Өзі енді әскери адамдарша киініпті. Пәлте орнында – белі қыналған шинель. Ботиы мен біздің батальоннан алған керзі етігін де өзіне шап-шақ кішірек жеңіл етік алмастырыпты. Шашын жапқан солдаттық құлақшынына тиісті үлгі бойынша қаңылтырдан жасалған қызылармия жұлдызшасы бекітілген. Варя маған ізет көрсетті. Әскери фельдшер Заовражина. Қалған кездерде жолығады. Ұқтың ба? Тізе бүк. Біздің мейманымыз бол. Варя саусақтарының ұшын қайтадан шекесіне апарып, ізет жасады.
Өзінің формалық киіміне, әлі толық төселіп кете қоймаған әскери адамдарша ізет көрсету қимылының жеңілдігіне көңілі марқайған ол кенеттен күлімсіреді. Бірақ маржандай ірі тістері жарқ етті де, аузын жаба қойған. Жүзіндегі күлкі табы бірден өше қалды. Қыз үн қатты: – Сіздердің комбаттан қорқамын. Тыйым салған. Егер күлер болсам, мені жаңғырыққа жатқызып қояды да, қылышпен бөлшектеп шауып тастайды. Оның бірде байсалды, бірде шаттыққа толы, бірде жас үйіріле қалған қаракөк көзінен күлкі ұшқынын да аңдап үлгеремін. Бозжановтың мырс ете түсуден сақтанып, өз-өзін зорға ұстағанын байқап, оған жалт қарадым, бірақ... Қашанғы қаталдық көрсете берейін, арасында әзілдесе де біліп, қалжыңды түсінген дұрыс-ау. Өзім де күліп жіберіп, әділін айттым: – Қағытуын қарашы... Мейманға ешбір тыйым салынбайды, Варя. Және менің « жауыздығымды » енді ескі алмауды сұраймын. Дегенмен, тағы бір шымшыма сөз естуіме тура келді. Қарай гөр, бұл да менен қарымтасын қайтарып жатыр. Амал не, көтермеске лаж жоқ. Бара бер. Қызыңа көз қырын салармын. Есесіне, әскери үлгідегі қонымды кең юбкасы сонша жарасып тұр.
Варя қасыма қайта келіп, тіл қатты: – Жолдас комбат... Сөзін бөлдім: – Варя, мен саған комбат емеспін. Аға лейтенант деп ата. Ол үнсіз қалды. Комбат деуіме бола ма сізді? Жоқ, Варя. Қатты жапқан есікті қайта ашпа! Сыйлық жасадың ба – оны кері сұрама! Жолығуға емес, келуге. Бұл тақырыпты доғарайық, Варя. Отыр... Синченко! Самауыр не болды? Қыз томсырайып, үнсіз қалды. Алайда Синченко самауырды алып кіріп, шай жабдықтарын орын-орнына қоя бастағанда, әулетті қызғылт қолдары жылпылдап, дереу жәрдем көрсетуге кіріскен. Варя фаянс құманның түбінде қалып қойған самаға қараған сәтте Синченко оның қолындағы ыдысты алуға ұмсынды: – Кәне, сыртқа апарып төгіп тастай қояйын. Сол бойда ылғал шай қалдығы еденге шашылды. Бозжанов қулана жымыңдап: – Қап! Жолдас Рахимов бұ жерді жаңа ғана сыпырып еді, – деді. Варя бас шайқады да қойды. Одан соң қыс қарсаңында әйнегінің жиектері сыланбаған терезеге қарап тұрып айтты: – Жолдас комбат, тағы біреудің кіруіне рұқсат етіңіз. Бәрі ду күлді. Терезе дереу айқара ашылған.
Бөлме іші жарқырай түскен сол сәтте ғана шынылардың шаң-тозаң басып, кірленіп кеткенін байқадым. Тыста керіле созылып, ерте түскен қыс жатыр; жаяу бұрқасын ұйытқып, ашылған терезеден ішке қарай ұшқындаған ұсақ қар қиыршықтары сол бойда ериді. Варя өткенде бұлақ басында көбігін бұрқыратып кір жуғанындай, бұл жерде де ширақтығын көрсетті. Бөлме іші қолма-қол реттеліп, желдетілді. Шаң да, тозаң да жоқ, әйнектер тазаланып, ыдыс-аяқ жуылып үлгерілді. Енді үстел басына жайғасуға әбден болады, дастарханымыз да мол еді: жайылған газет бетінде түрлі қалбырлар жылтырайды, бір кесек сары май, шұжық, алма, пече­нье, тіпті біздің командирлік үлестен екі тақта шоколад та қойылыпты. Өз шежіремізде ол жайында аз-кем әңгімелегенбіз. Енді онымен қайтадан танысайық. Ол бөлмеге айналамыздағы салдыр-салақ жүруді әдет қылған кейбір әскерилердей бас киімімен және шинельшең кие-жара ене салған жоқ, ауыз үйге шешініп, гимнастеркасымен, жалаңбас кірді; сыпайы ғана жымиған жарқын жүзді, сымбатты, сұлу қазақ. Келбеті келісті-ақ: өзінің бұла күш иесі екенін аңдатқандай екі иығы жұп-жұмыр, үлкен, маңғаз басты ұстап тұрған мойны да тіп-тік.
Дөңестеу біткен жазық маңдайы артқа қарай жатқыза тараған көмірдей қара шашқа жалғасады. Қазір аяздан алаулап, алабұртқан дөңгелекше жүзі шықшыт сүйегін аса байқатпайды. Ұмытпасам, бірде өзіңізге ертедегі қазақтардың негізгі үш жүзге бөлінетінін айтқан да сияқтымын; бұлардың бірі жауынгерлікке жуық келсе, анау Бозжанов сынды адамдар тараған екіншісі билік құруға, үшіншісі елшілік қабілетке икемді болады. Міне, Исләмқұлов осы бітімгершілікке бейім тайпаның баласы еді. Өзі кірген бетте бас иіп есендескен. Алдында иық тіресе жүріп соғысқан кездеріміз бар, бұдан екі аптадай бұрын немістерді Новлянское селосынан бірлесе қуғанбыз, оқ пен от бізді сөйтіп бауырластырып үлгерген-тін. Енді қонаққа келген сәтте оның менімен бас салып құшақтаса кетуіне болар еді. Жоқ, ол ұстамдылық көрсетіп, иілумен ғана шектелді. Мен оған қарай қарсы аттап, нәзік бітімді әдемі қолын қуана қыстым. Бұдан соң екеуміз Варяның қасына келдік. Бұл басқа батальонда рота командирі. Жоғары білімді азамат, біздің қазақ зиялыларының өкілі. Әлбетте, бұл да мені мейірімсіз деп санап, « жауыздығымды » құптай қоймайды. Айтпақшы, Варя, мұның комбаты да аса қатал емес. Варя жауап қатпады, тек әнтек қызараңдап қалды.
Тәрізі, бұл жолы да сөзімді ауыр алғандай. Соңғы сөздерді бұрынғы өзара дауларымыздың қорытындысын шығарғандай, біртүрлі салтанатты леппен айтқан. Мен, өзі, Исләмқұловтан бес-алты жас кішімін. Осынау парасатты қазақ, халқымыздың ежелгі салт-дәстүрінің білгірі мені ешқашан ақсақал деп атап көрген емес-ті. Керісінше, бұрын, Алматыда үнемі дауласатынбыз да жүретінбіз. Енді қонаққа келіп, өз ниетін ақындарымыздың әсерлі тілі арқылы білдіріп отыр. Мен де оған ризалығымды танытып, басымды идім. Өзі туралы, роталары жайында сыр ағытқан Исләмқұловқа қарап қойып, өткен кездесулерімізді, сұхбаттарымызды, сондағы келіспеген кездерімізді еске түсірдім. Исләмқұлов дау-дамайда әрбір жәйтті таразылап, дәлелмен сөйлеуді ұнататын еді. Тік кету, шалт қимылдау – табиғатына жат. Тіпті қарауындағы адамды жөнге салған кезінде де әрдайым әр сөзін салмақтап, жетесіне жеткізіп айтатын. Мені өзі бұрын ашықтан-ашық талай сөккен. Бірде екеуміз Алматы іргесінде запастағы командир ретінде әскери жиынға қатыстық. Күні бойғы жаттығудан кейін батареяны түнгі тынығуға бастап келе жаттым. Аттар да болдырған, жұрт та шаршаған. Лагерьге жақындаған кезде: « Ән баста! » деп команда бердім. Бірақ әбден қалжырағандықтан да шығар, ешкім селт етпеді.
Мен: « На­право кругом! » – деп ақырып, батареяны қайтадан тауға қарай бұрдым. Бұдан кейін де екі екі сағат жаттығып, қас қарая бір-ақ қайттық. Батарея әмірімді орындамаған жерге жеткен сәтте тағы да: « Ән баста! » деп айқай салдым. Бұл жолы бірден ән шырқалды. Түнге қарай шатырыма Исләмқұлов келді: « Әлгің дұрыс емес, Бауыржан. Әрекетің өте қатал, тіптен, қатыгездік ». Әрбір бұйрық сөзсіз орындалуы керек. Керек десе, қанға сіңіп, дағдылы әдетке айналуы тиіс ». Исләмқұлов о жолы келіспеген. Ал енді, міне, шайқастарды бастан кешіп, сұрапыл соғыс сұмдығын өткергеннен кейін: « Сенікі жөн екен, ақсақал! » деп келіп отыр. Шіркін, Исләмқұлов бұдан бес-алты күн бұрын ғана генерал Панфиловтың он бес тамшы дәрі өлшеп тамызып, менімен рөмке қағыстырғанын білсе ғой! Бәлкім, өз кезегімде, Мұқамбетқұлға менің де ағымнан жарылғаным жөн бе еді. Мұның да бұрынғы сөзі, бір жағынан, өте дұрыс-тын. Алайда адалын айтайын, сол кеште бұл ниетім ішімде қалды. Екі аралықта қас қарайған. Кәресін шам жағылды.
Синченко жарық атаулыны көрсетпеу ережесіне сай терезелерді тастай қараңғы қылып қымтап тастады. Шағын шам жарығы аясында біздің де отырысымыздың шеңбері тарылып, бір сәт шөкімдей болып ұйыса қалғандай едік. Бір-екі стөпкеден ішіп те үлгергенбіз. Арақтан ауыз тиюден де бас тартқан Варя шай құйып, үн-түнсіз отыр. Назарымды соған аудардым. Өз басым әйелге сапта орын жоқ деп санаймын. Қателеспесем, барлық заманның қолбасшылары осындай қағида ұстанған. Исләмқұлов өз ойын айтты: – Азамат соғысын ұмытпасайшы. Одан соң – Отан соғысы көптеген ұстанымды өзгертіп жіберді. Бұрын қисынға келмейтіндей дүниелер бүгінде үйреншікті жағдайға, кейде, тіпті қажеттілікке айналды. Батальон бойынша кезекшілік атқарып жүрген лейтенант Тимошин келіп кірді. Бозбалалық шақпен кешелері ғана қоштасқан өзі ылғи өте турашыл еді, сонымен бірге кішіпейіл, ұялшақ та жігіт. Үстел басындағыларға имене қараған ол: – Жолдас комбат, мәлімдеуге рұқсат етіңіз, – деді. Соны бекітіңдер десем, өзімді көргенсіз деп сөкті. Мүмкін өзіңе де бір күтуші керек шығар? Тимошин қипақтап қалды. Түсінікті ме? Шай ішуді жалғастыра бердік. Әйелдің сапта жүруінің дұрыс-бұрыстығы туралы кенеттен үзілген сөз қайта жанданбады. Әңгіме ауаны өзге арнаға ауысты.
Ширек сағаттан кейін Тимошин ернін қып-қызыл қылып бояған көрікті бикешті бөлмеге ертіп кірген. Сөйтесің де командирге тіл тигізесің! Әйел ашуланған рай танытады. Бұл не сөз? Мұның үйінде өзге біреулер бар ма екен? Тимошин күмілжіді. Жас лейтенант ыңғайсызданып, кібіртіктейді. Жалған сөйлей алмайтын адал адам екі оттың ортасында тұрғандай. Ақыры әлдекімнің атын естіртіп айтуға батпай, үнсіз қалды. Ол осында, жолдас комбат. Дәлізде. Ал сенің жанашырыңды көрейік, сұлуым. Бір минуттен кейін алдымызға келген кісінің кім екенін білесіз бе – рота командирі Ефим Ефимович Филимоновтың өзі. Томсырая кірген. Ұстарамен жып-жылмағай етіп қырған желқақты жүзі әрдайым қызғылт тартып тұратын-ды. Енді алқымына дейін қызарып кетіпті. Дегенмен өзіне бірталай қолайсыздық туғызған осынау сәтте Филимонов үлгілі әскери қызметші қалпын сақтай білді. Тиісті ереже бойынша өкшелерін сақ еткізіп, қолын шекесіне апарып, маған ізет көрсетті. Үстел қасынан сыңғырлаған күлкі естілген. Мен езу жинай алмай қалған Варяға алая қарадым – Ефим Ефимович таяуда ғана осының өзіне қырындамап па еді. Варя сол бойда-ақ саусақтарымен аузын көлегейлеп, кілт тыйылды. Филимоновтың жақ сүйегі бұлтылдап, тістеніп тұр.
Міне, бұған осы жаза да жеткілікті шығар. Бірақ әскери талапты әлсіретуге қақым жоқ. Боянып алған әйел әлі де жұлқынып, долданғысы келді. Оған: – Сіз майдан аумағында тәртіп бұздыңыз. Гарнизон бойынша кезекші офицердің әміріне бағынбадыңыз. Жинақталуға екі сағат уақыт беремін. Екі сағаттан кейін сізді деревнядан көрмейтін болайын! Әйел тағы да қарсыласа бастады. Бұйрықтың орындалғаны туралы өзіме баяндайсың. Филимоновтың түсі одан сайын күреңітіп, үн қатты: – Құп болады. Ол қипақтап, жоғарғы ернін тістеледі. Тәрізі, бұйрықты өзгертуімді өтінгісі келіп тұрған сияқты, алайда тәртіптен аттай алма­ды. Сөйтті де, гүр етті: – Жүр. Дауысы нық шықты. Әйел оның ырқына көнді. Бұлар кетісімен бөлме ішінде тыныштық орнаған. Толстунов пен Бозжанов өз шәшкелеріне қадалып, ойлана қалыпты: тәрізі, өздерінің де періште емесін жақсы білетін секілді. Исләмқұлов мейман ретінде ішкі ісімізге араласқан жоқ. Толстунов ақыры басын көтеріп, мырс етіп күлді де, Варяға бұрылды: – Заовражина, сен, шынымен, әлі де, дәл осыншалықты мейірімсіз комбаттың қарауында қызмет еткің келе ме? Және бұл әңгімені доғарайық. Шешімім осы еді.
Қысқа да нұсқа! Қылышпен шапқандай шалт кестім. Ендеше, жолдас жазушы, сіз екеуміз де, әйелдер жөнінде мылжуды тоқтатсақ. Рас, демалыс арасында арагідік мұндай да қажет шығар... Алайда алапат майдандағы батальонның сәл тыныстау сәті аяғына жетіп қалған еді. Панфилов түстенуге келді 1 Бірде кешкісін маған Панфилов қоңырау шалды. Көңіл-күйіңіз жақсы ма? Тұрмыстарыңыз қалай? Устав бойынша бірқалыпты жүріп жатырмыз. Кейбір нәрселерге түзету енгізудемін. Сіздің тапсырмаңызды аяқтауға айналдым, жолдас генерал. Үлгерген екенсіз ғой? Қуаныштымын, өте қуаныштымын, жолдас Момышұлы... Ертең сіздерге түстікке келейін. Маған берген уәдеңізді ұмытқан жоқсыз ба? О жағынан, байқауымша, сіздерде шеберлер бар сияқты ғой. Генералдың білмекке құмарлығына іштей таңырқай тұрып жауап бердім: – Политрук Бозжановтың аспаздық әуестігі бар. Біздің ұлттық тағамдарымызды тәуір пісіреді. Телефон арқылы жүргізген кешкі әңгімеміз осылай өрбіді. Ге­нерал бейне бір мейірман танысымен тіл қатысқан секілденеді: « Көңіл-күйіңіз қалай, не істеп жатырсыз, түске қарай күтіңіз ». Кәнігі темекішілерге тән сәл қарлығыңқы даусында зәредей бастықтық өктемдік жоқ. Түн ішінде кенеттен оянып кеттім.
Толстунов бірқалыппен қорылдап жатыр, ал қалың ұйқыдағы Рахимовтың тыныстағаны, тіпті естілмейді де. Терезе сыртындағы тіршілік мүлгіп тұр. Ешбір соғыс дыбысы сезілмейді. Санамда бір мезет: « Үлгерген екенсіз ғой? » деген сөз жаңғырықты. Осыны генерал неге айтты екен? Нені меңзеді? Бөлмемде жұмыс істеп отырып, терезеден шарбақ түбіне тоқтаған ат-шананы көрдім. Басында құлақшыны бар, үстіне етегі тізеден келетін тон киген Панфилов қылау ұшқындаған сіреу қарға ырғып түсті. Мен де гимнастеркамды жалма-жан түзеп, кіре беріске қарай атып шықтым. Дивизия командирі резервіндегі Талғар полкінің бірінші батальоны қазір... – Жүріңіз, жүріңіз... Жаз мезгілі емес. Суық тиеді. Албарға кірген соң ол жалыны бет шарпитын орыс пешінің қасында аспаздық құпиялары іске асырылып жатқан бөлменің есігін ашты. Дәл осы сәтте ескілеу алжапқыш тағып алып, қарт аспаз Вахитовты алмастырған Бозжанов пеш ішінен айыр көсеумен буы бұрқыраған қазанды шығарып тұр екен. Бозжанов демалыс тұсында домаланып семіріп үлгерген еді. Оттың алауынан дөңгелек жүзі жылт-жылт етеді. Бұрылып, артқа қайырылған ол бір мезет сасқалақтап, көсеуді тастай салып, алжапқышын жұлып алды да, генералдың алдында қалшиып тұра қалды. Өзіңіз де бізбен бірге түстеніңіз.
Панфилов қазан қақпағы астынан көтерілген буға қарап тұрып, дәмнің иісіне мұрын тосты. Жетіп-артылады, – деп күле жауап берді Бозжанов. Одан соң қалта сағатын алып, саусағымен онысының дөңбек әйнегін аялай сипады. Қарсылық жоқ па? Қазір шақыртайын. Рахимовты іздемек болып кері бұрылғанымша, еппен ғана жайлап басатын батальон бастығы бөлмеде екен, қасыма келіп те үлгеріпті. Командирлерді шақыр. Командирлерді осында сонымен жеткізіңіз. Рахимов жеңіл басып шығып кетті. Жұмыс үстеліңіз қай жерде? Ол шешініп, алдында тонының сыртынан ілген далалық сөмкесінің бауын енді су жаңа кителінің иығына асып, үстелге тақалды. Онда менің түрлі қағаздарым – ұрыстар тарихы жазылған дәптер, батальон құрған шептер мен жорықтарымыздың белгісіндей әбден умаждалған ескі кар­та, әскери устав жатыр еді. Панфилов менің осынау « қағаз шаруашылығымды » сырттай тамашалап тұрды. Ұсақ әжім шырмаған қоңырқай саусақтары қызыл түсті устав кітапшасына қарай созылған; Панфилов оны қолына алып, ашсам ба, ашпасам ба дегендей сәл ұстады да, орнына қайта қойды. Бұдан соң « Казбек » папиросының қорабын ашып маған темекі ұсынды, тонының қалтасынан алған оттығының шақпағын бірнеше мәрте айналдырғанымен білтесі тұтанбады.
Мен дереу сіріңке жағып, темекісіне тоса қойдым. Шылым түтінін бұрқ еткізген Панфилов оттығын қапалы кейіппен бір айналдырып, қалтасына қайта салды. Менімен қатарласа жайғасыңыз. Сөмкесінен өз картасын шығарған. Дивизия майданынның көрінісі, Волоколамск түбіндегі қорғаныс тізбегіміз қайтадан көз алдымда жатты. Бұдан екі жеті бұрын немістер басып алған қала көшелерінің бір бөлігі карта кесіндісінің сыртында қалған. Шағын деревнялар, станциялық поселкелер, жол бойында шошайған күркелер, қоңыр бояумен таңбаланған жоталар, орман арасындағы көкшалғын алаңқайлар, селолардың әр жерінен ғана қиыршық тас төселген бұралаң жолдары, батпақтар мен аңғарлар, өзендер мен көпірлер, ақыр аяғында Мәскеуге қарай тіке тартатын Волоколамск тас жолының жіңішке сілемі бейнеленген – дәл осында бізді кескілескен ұрыстар күтіп тұр еді. Біздің қорғаныс шебімізді көрсететін тікенекті қызыл сызықтардың арасы үнемі түйісе бермейді – жолсыз жердің ана тұс-мына тұсында үзіліп қалып отырады. Бұл қуыстардың нысанаға алулы екенін білетінмін, артиллерияның атыс позицияларын көргенмін; Москва үшін шайқастың дәл бұрынғыша жолға бола жүргізілетінін де білемін, сонда да картаға қараған бойда осыдан он шақты күн бұрын генералдың өзімді алғаш дивизияның жаңа қорғаныс тәсілімен таныстырған сәтіндегідей бойым түршікті.
Алғы шептің сыртында, түкпірде артиллерия позициясы мен дивизия штабы күзетінен бөлек менің батальонымның Рождествено шетіндегі окоптары ғана белгіленіпті. Картаға үңіле қарап тұрып қазір Панфилов екеуміз отырған деревнядан майдан шебіне қарай қара қарындашпен әртүрлі бағытта жүргізілген бірнеше үзік-үзік сызықты көрдім. Панфилов жан-жаққа тарамдалған осынау желінің үстінен көлденеңдете саусағын жүгіртті. Жаудың қай тұстан соғатыны белгісіз. Әрбір қуысты бекітуге даяр тұруымыз керек. Міне, сізге бес бағыт. Бес меже. Осыларды өз картаңызға түсіріп алыңыз. Мен әзірге шайқастарда қолданылмаған су жаңа карта парағын жайдым. Панфилов қарындашымды алып, барлық бағыттың соңғы пункттерін сызды. Бұған қоса істің қалай-қалай аунақшып түсуі мүмкіндігін, жаудың қай бүйірден соғуы ықтималдығын тәптіштеп түсіндірген. Бұ кезде әдеттегі әзілқойлығын доғарып, өте байсалды кейіпке көшті. Міндетіңізді әбден ойластырып, пысықтаңыз. Түсіндіңіз бе? Онда өзіңізді жаудың орнына қойып ойланып-толғаныңыз. Немістің әскер басшының роліне еніп, ең оңай әскери айланың бірін қолдана салуға қиналғам жоқ.
Жасырын түрде негізгі күшімді жұмылдырып алып қосалқы соққы жасадым, бұған да қоса жақын тұстан және бір алдамшы соққы беріп, сол бағытта Панфиловтың резервін бірталай әуреледім де, осыдан кейін ғана барлық тобыммен бұл кезде мүлдем ашық қалған Волоколамск тас жолының Москваға апаратын сілеміне қарай тосыннан лап қойдым. Панфилов сөзіме ден қойып, бас изеп отыр. Тәрізі, бұл мүмкіндіктерді ойша талай таразылап үлгерген секілді. Жасырын түрде? Е-е, жолдас... кешірерсіз... қолбасшы мырза. Бөгде ешкімнің көзі түспейтін орман ішіне шоғырлануға бұйрық берсеңізші. Осыған дайынсыз ба өзіңіз? Қысқы киіміңіз бар ма? Өз әскеріңізді уәде етілген қауырт соғыс, жазғы әскери серуен жағдайынан, алапат аяздарда жылы үйдегі пеш түбіне жайғастыру сияқты игіліктің бәрінен құр қалдыруға әзірсіз бе? Мұндай қадамға ойланбай-ақ барасыз ба? Неміс қолбасшысы ретінде шынымды айтуға мәжбүр болдым: – Жоқ, ондай қадамға бара алмаймын. Жаудың бүкіл болмысын тани білейік. Біздің қарсыласымыз – азғындаған, нағыз қарақшы армия. Бұлар қолайлы жағдайда соғысып әдеттенген. Жаулаған жерін тонап, үйді-үйіне сәлем-сауқат жөнелтіп дағдыланған... Әрине, алдағы уақытта бұларға өзгеше соғысқа тұмсық қанатуға тура келер. Ал әзірге... Басқарыңыз, басқарыңыз.
Мені алдап соғыңыз. Мен тағы да дұшпан орнына әрекет жасауға кірістім, Панфилов қимылымды екшеп отыр. Міне, енді ол терезеге қарап, әлдененге құлақ түре қалды. Сонау алыстағы түкпірден арагідік зеңбірек үні жететіндей. Неміс өз артиллериясын атып көруді баста­ды... Түнде тұтқиылдан әскер тасталады дейсіз бе? Ал жаңа атыс машығын қайтесіз? Егер жіті ден қоя алсақ сырларыңыз қолма-қол ашылады. Майдан жақтан тағы да зеңбірек даусы естілді. Ойымның үстінен дөп түскен еді. Мен, расында да, Волоколамскіден айырылғанымызға бола уайымдайтынымды мойындадым. Онда Панфиловтың резерві – менің батальоным өзге бағытқа алаңдатылып, немістің негізгі соққысынан тысқары қалған-ды. Сіздің генералыңызды сазға отырғызып кеткені қалай? Маған еміне қарап, жауабымды ынтыға күткенін байқаймын. Сіз екеуміз оның жайын талқылағанбыз. Линиялық « сиқырға », ескі линиялық тактикаға тәуелді болып қалыппыз. Осыдан үзілді-кесілді бас тарту керек. Мен ғана емес, сіз де сөйтіңіз, жолдас Момышұлы. Түсіндіңіз бе мені? Ол қайтадан картаға қарады. Қолы солдаттарша тықырлап алынған бурыл шашына қарай созылып барып, желкесін қасыды. Сіздің бір ғана батальоныңыз, жолдас Момышұлы, менің бес батальонымды алмастырып отыр.
Ал уставтан мұндай жәйтті таба алмайтынымыз анық. Устав жазылған қызыл кітапшаны қайтадан ұстап, парақтап көрді. Соғыстың шынайы кескіні уставта жазылмаған. Әйткенмен... Е-е, қандай тамаша айтылған! Панфилов қарындашпен бірнеше жолдың астын екі ұзын сызықпен белгіледі де, дауыстап оқыды: – « Жаудың көзін жоюға ұмтылғанымен, мақсатына жете алмаған адамды емес, жауапкершіліктен қорқып, әрекет етпей, ең шешуші сәтте барлық күш-құралды жеңіске жету жолына жұмсамаған адамды жазғыру керек ». Сәл ойланып, сөзін жалғастырды: – Немістер біздің шегіне жүріп ұрыс салу тәжірибемізді, біз жасап машықтанған айла-тәсілдерді қолдана бастайтын күн де туады. Ал мынаны... – әлгі жазбаның астын тағы бір сызды, – мынаны гитлерлік машина ешқашан да үйрене алмайды. Бұлар берілген бұйрықты ғана бұлжытпай орындауға дағдыланған. Өз ынта-жігерімен әрекет жасаудың орнына тырп етпей жатуды жөн көреді. Ал біз... Сырттан ат тұяғының дүбірі естілді. Тәрізі, генералдың шанасы оралған секілді. Панфилов терезеге бір қарап қойып, ойын сабақтады: –... біз бастама көтеру дәстүрімен өсіп-өнгенбіз.
Біз үшін ынта-жігер дегеніңіз... – ол лайықты сөз іздеп саусақтарының ұшымен ауаны шыр айналдырды, – бұл... Енді, менің не айтпағымды өзіңіз-ақ түсініп тұрсыз! Осында шақырыңыз бәрін. Өзінің картасын асықпай бүктеген генерал оны далалық сөмкесіне салды. Үстел үстінде Панфиловтың белгілері түсіп үлгерген маған тиесілі парақ қана жатыр. Бірінен кейін бірі табалдырықтан аттап кіріп келген үш лей­тенант генералдың алдында сымдай тартылып тұра қалысты. Тез сөйлейтін Брудный дабыр-дұбыр етті: – Жолдас генерал, сіздің бұйрығыңыз бойынша келіп тұрмын. Рота командирі лейтенант Брудный... Шәпеті ғана келген қап-қара Брудный, әсілі, өзін өзгелерден еркінірек сезінетін сияқты. Анық, бірақ гүр-гүр еткен қарлығыңқы дауыспен Заев та өз жөнін атады. Шықшыты шығыңқы, төртбұрыштылау болып біткен иегі сопақша; әдемілеп қырыныпты, жирендеу шашын да тықырлатып алдырып тастаған екен. Бұрын салдыр-салақтау жүре беретін Заевтың су жаңа, аппақ жағалығының жиегі жұтқыншағы шодырайған тарамыс мойнын қынап тұр. Келгенін мәлімдеп болған ол ернін жымыра қойды. Түнерген биік қабақ астындағы шүңірек көздері генералға қадалып алған. Ендігі кезек Филимоновтікі еді. Кәнігі офицер иықтарын жазып, кеудесін кере ұстап, уставтық сөзді тақ-тұқ еткізді.
Тек біршама булыққандықтан мығым мойнының күре тамыры білеуленіп шыға келді. Рахимов бұл аралықта жетпеген орындықтарды әкеліп үлгерген. Кәне, тізе бүгіп шылым шегейік. Ол « Казбек » папиросының қорабын ашты. Мен лезде сіріңке тұтатып, генералға ұсындым. Бәрі де темекі тартуға кіріскен. Алайда аңғарғанымдай, арадағы ыңғайсыздық сейіле қойған жоқ. Панфилов кителінің қалтасынан оттығын шығарды. Бірақ лып етіп тұтана қоймайды... Тастай салуға обал. Көріп жіберіңізші, Заев. Естуімше, сіз қару шебері көрінесіз. Заев никель жалатқан жып-жылтыр бұйымды ала салып қатқыл бармағымен титтей болат тегершігін айналдырғанында аппақ ұшқын шашырады, бірақ от жана қоймады. Заев кедір-бұдыр тетікшені және басып көрді – дәнеңе шығар емес. Панфилов оның сөзіне бірден үн қосқан: – Айтпақшы, Бозжанов қайда? Сіз оны, жолдас Момышұлы, штабқа алып едіңіз ғой? Генералдың әзілі күлкі шақырды. Мен айқай салдым: – Бозжанов! Генералға кел! Панфилов маған қарады: – Сонша қаһарланғаныңыз не? Байғұс жігіттің зәресі ұшып кетті ғой. Ол осы әзілімен де арадағы қолайсыздықты ыдырата түскен. Жүгіре жеткен Бозжанов, екі қолын жанына түсіріп, қалт тұра қалды.
Мен оның сәл шалқайған басына, қап-қара бұйра шашына, тығыншықтай денесіне қарадым. Өткен жорықтардың біріндегідей ойыма қайтадан « Сұр жебе! » деген теңеу оралды. Ол иегін көтеріп, жалпақ, сіңірлі алақанынмен оттықты қыса ұстаған Заевты нұсқады. Заев тағы да бірталай уақыт оттықты аялай ұстап тұрды. Бұдан соң ешбір күштемей, саусағының жеңіл қимылымен тетікті тағы басты. Білте кенеттен лап етіп тұтанды. Бензині аздап ауырлау. Толық тазаланбаған. Ұшпалылығы жетісіңкіремейді. Алақанда ұстап, біраз жылыту керек. Заевтың көзі енді дөңес қабағының астынан жарқырай көрінгендей. Өз ісіне қанағаттана жымиғаны қолапайсыздау кескінін шырайландыра түскендей. Енді ол шақпақты өзі тұтатты. Одан лап еткен отты үрлеп өшіріп және жаққан. Қызық, өте қызық... 5 Панфилов жауынгерлердің киім-кешегі мәселесін, ас-ауқат сапасын, моншамен қамтамасыз етілуі жайын сұрастыра бастады. Командирлер бәріне емін-еркін жауап берді. Алда тұрған жағдайларды талқылап алайық... Көрдіңіздер ме, мынау дивизияның майдан шебі... Ол қара қарындашымен бірнеше сызық түсіріп, полктердің орналасу схемасын белгіледі. Сөйтті де, әлгінде ғана маған айтқан ойларын ортаға сала бастады: – Дұшпан жаңа шабуылға әзірленіп жатыр.
Әлдебір тұстан тас жолға шығу мақсатында негізгі соққысын жасайды. Менің екінші эшелоным сіздерсіздер, жолдастар. Сіздердің міндеттеріңізге не кіреді? Немістердің жолын бөгеп, шегінген бөлімдер жаңа шепке бекінгенше ұстап тұру. Генерал назарын тағы да картаға аударды, қарындаш-көрсеткіші қайтадан белгілер үстінде жүгірді. Қорғаусыз қуыс пайда болған бетте сіздерді жөнелтемін. Кетіктің нақты қай тұстан кездесетіні беймәлім. Әйтеуір, мына бес бағыттың бірі. Сол себепті сіздер үшін мұнда бес меже белгіледім. Ол маған баяндаған жәйттерді қайтадан айтты, бірақ міндет мәнін мейлінше ашып, істі әр қырынан тәптіштей түсіндірді. Осының бәрін ойланып-толғанып, әбден таразылап, жан-жүрегінен өткізген ол енді осынау ұрыс идеясын командирлерге тікелей өзі жеткізуді діттеген еді. Жиналғандарға шола қарап, сөзін мұқият тыңдап, көңілдеріне тоқығанын өзі де аңдаған секілді. Алғашқы маршрут дивизияның оң қанатына, Авдотьино селосына апаратын еді. Филимонов түрегелді. Кірісіңіз, роталарды орналастырыңыз. Әдемілеп тараған ақсары кекіл астындағы маңдайында екі-үш терең әжім пайда болды. Ол алдыңғы лектегі жортуыл заставасын лайықты жасақтап, батальон колоннасын түзіп, роталарды қорғаныс ауданына алып келді. Сөйтті де, кібіртіктеп, бөгеліп қалды. Менің сізге беретін көмегім жоқ.
Филимонов генерал нұсқаған барлық аумақты жағалата қорғаныс сызығын жүргізді. Панфилов түзету жасап, бекіну кезінде окоптар тізбегіне емес, тірек пункттеріне, қарсыласу тораптарына сүйену қажеттігін түсіндірді. Осындай бекініс жаудың тас жолға шығуына мүмкіндік бермейді. Брудный генералдың ойын бірден қағып алды. Ол роталарды ең ыңғайлы пункттерге орналастырып, жер жағдайын тиімді қолданды. Роталар өзара бір жарым-екі километр қашықтықта бекінді. Панфилов мұны мақұлдап, роталар арасындағы алшақтықтың қорқынышты еместігін, неміс автоколонналары жолсыз қуыстан өтіп кете алмайтынын тағы бір мәрте ұқтырған. Сізге тап болғанда қорғаныстың екінші кезеңіне ұрынғандай күйге түседі. Қайта шегіну немесе орағыта өту – қиынға соғар. Кимелей ұмтылып, маңдайын тасқа ұруына тура келер... Ал жолдас Заев, батальонның командалық пунктін сіз қайда орналастырасыз? Сәл ойланған Заев: – Селоға, – деп жауап берді. Жотаға неге бекінбейсіз? Сол жер қауіпсіздеу емес пе. Ал село дұшпан шабуылының негізгі нысанасына айналмай ма. Өте дұрыс, ұлым. Заев елеусіз ғана айтылғандай осынау « ұлым » деген лебізді бүгін екінші рет естіді.
Білетініміздей, Панфиловтың өзі де штаб орнын ылғи майдан шебіне таяу, ұрыстың ең ұрымтал пунктіне жақын жерден таңдап, осы арқылы өз әскерінің табандылығын күшейтетін еді. Өзге роталарды қалай басқарасыз, жолдас Заев? Мұнда, – деп Панфилов картаны саусағымен нұсқады, – немістер қаптап жүреді. Ал-л, қайтіп басқарамыз? Заев үндемеді. Ешкім селт етпеді. Генерал маған қарап еді, мен де қиналыңқырадым. Батальонда радио құралдары жоқ. Расында, қалай басқарса болады? Рахи­мов қолы жыпылдап, бір парақ қатты қағазға әлдененің кескінін түсіруге кірісіпті. Отыра беріңіз, отыра беріңіз. Мына бес бағыттың сызбанұсқасы. Панфилов парақты қолына алып, мақұлдағанын байқатып, бас изеп, жымиды. Ғайыптың құдіретімен дегендей. Панфилов өз ойының ұғынықтылығын, жұрттың оны қалай сіңіргенін қайта-қайта тексеріп көруге ынтыққан еді. Рахимов жауабын айтты: – Әйтеуір бір тұстан бұзып өткен жау мына жолдардың біріне шығатыны анық, ендеше, сол жолды бекітуіміз қажет. Панфилов риза еді. Күлімсіреген сәтінде сығырайған көзінің айналасындағы ұсақ әжімдері айқындала түсті. Оның мәнісі не екенін білесіздер ме? Өз міндетіңді мейлінше айқын және дәл түсіну.
Егер міндет айқын болса, онда... Генерал осынау ойды командирлер арасынан әлдекімнің іліп алып жалғастыруын күткендей тағы да аялдады. Бұрын да байқағанымдай, Панфилов әдетте мұндай асқақ сөздерді қолдана қоймайтын. Алайда бұл жолы бас тартқан жоқ: – Несі бар, шынында, осы сөз дөп келетін секілді... Атқаратын ісің өзіңе түсінікті болған кезде басқару дегеннің мәні де осыған саяды. Егер міндет өздеріңізге айқын болса, онда жеке-дара топтарыңызбен ешбір телефонсыз-ақ, ешбір шабармансыз-ақ шайқаса беруге болады – ұрыс осылайша-ақ басқарылады... Менің ойымды ұқтыңыздар ма, жолдастар? Сабақты жалғастырған Панфилов: жолды бөгеу, жауға, оның мотоколонналарына тас жолға шығуына мүмкіндік бермеу міндетіне қайта-қайта оралып соғып, пулеметтерді қалай қолданамыз, зеңбіректерді қайда тұрғызамыз деген жаңа бір сұрақтарды алға тартты. Менен: – Танкілерді қирату командасын құрдыңыз ба? Бұл міндетті өз мойнына кім ала алады? Төртеуі әр түрлі мәнермен « мен » деген сөзді қайталады – дауыстары да әрқалай – және осылардың бәрі де шүбәсіз сенім артуға лайықты адамдар еді. Мен бір мезет бұларға сүйсіне қарадым. Қиындығы танкіге граната лақтырудан кем түспейді. Сіз де, жолдас Бозжанов, бата­льон командиріне керексіз.
Мен әлі де болса ойланамын. Және, бәлкім, кейбір жақтан жәрдемім де тиер. Ал сіздер, жолдастар, жұртты танкілермен күреске даярлап, жаттықтырыңыздар. Ол тағы да бәрімізге папирос ұсынып, оттығын шығарды да, онысын бір минуттей алақанына қысып ұстап тұрды. Одан бармағын бір қимылдатқанда білте лап етіп от алған. Панфилов жымиып, барлығымыздың шылымымызды тұтатып берді. Ал көкейде ешбір зіл жоқ. Неге? Өзіміздің еңкіштеу, қораштау көрінетін генералымызға үн қатуға да, сөзін бөлуге де ешкім бата алмады. Әрқайсыңызға... Ал сіздер маған сенесіздер. Мұндайда өлімнің өзі аса қорқынышты емес сияқты... әлбетте, өмір сүру тіптен ғажап! Ол орнынан тұрып, бойын тіктеп, қиықша мұртын сипады. Командирлер де түрегелген. Панфилов оларды босатып, әрбірінің қолын қысып қоштасты. Мен солармен бірге албарға шықтым. Маған оның Панфиловқа берген сипаттамасы мүлде сәйкеспейтіндей көрінді. Бас шайқадым. Мұнымды Заев елең қыла қойған жоқ. Көптен бері нағыз палауды татып көрмеппін. Біз үстелге жайғасып үлгергенімізше, бөлмеге сыртқы аяздан Толстунов келіп кірді. Шинелінің киізі мен түкті шұға құлақшынына қатқан қырау лезде ұсақ тамшыларға айналды.
Аға поли­трук қолының ұшын шекесіне апарып, генералға ізет көрсетті. Сол бойда-ақ жөн сұраған: – Қайдан келесіз? Не бітірдіңіз? Солармен сөйлестім. Толстунов колхозшылармен арада болған сөзді баяндауға кіріскен. Бозжанов тықыршып, жалына үн қатты: – Жолдас генерал, палау суып қалатын болды ғой. Өзіңіздің орныңыз қайсы? Жайғасыңыз. Ақыры бәріміз отырдық. Бозжанов қолындағы құтыдан әркімге орта стақаннан арақ құйды ( о кезде күніне жүз грамнан берілетін арақты наркомдық норма деп атайтын едік ). Бәйек болып, күлім қаққан аспаз Вахитов сәбізі де, ақ күріші де, ұсақ етіп тураған майлы қой еті де бабымен пісіп, иісі мұрын жарған бір табақ палауды ортаға тартты. Үстелге тәлеңке, шанышқы, қасық қойылды. Толстунов қолына қасық алған: – Жолдас генерал, алдыңызға салып беруге рұқсат етіңіз. Панфилов оған сығырая қарады: – Жолдас Толстунов, сіз Қазақ елінде ұзақ тұрып па едіңіз? Толстунов генералдың мысқылын аңдай қойды. Неге таңдандыңыз? Сіздерде қол жуатын жер бар ма? Әлбетте, су мен сабын, сүлгі дереу әкелінген.
Түрулі жеңін түсірмеген Панфилов үстел басына қайта жайғасты да, табаққа қол салып, сығымдап алған бір уыс палауды асап жіберді. Майланған ернін шылп еткізіп, тамсанды: – Шіркін, дәмдісін-ай!.. Тура, тіл үйіреді! Бозжанов оған аңтарыла, сүйсіне қарайды. Толстунов та саусақ ұшымен шымшып жей бастады. Панфилов қайтадан қулана жымиған: – Ал өзгелерге, жолдас Толстунов, жөн көрсетпей-ақ қоялық. Әрине, біз де генералдың үлгісін ықыластана қайталап, дәмнен баяғы ата-бабаларымызша, жуулы қолымызбен татуға кірістік. Палаудан кейін алдымызға самауыр келді. Бәріміз қайтадан қолымызды шайып, темекі тұтаттық. Панфилов менің жазбаларымды парақтай бастады. Солай емес пе? Әдеттегі мәнері бойынша ол өз-өзімен кеңескендей ойын сабақтады: – Иә, осындай жаужүрек ұрпақ өсіп-жетілген шақта өлудің өзі ешбір үрейлі емес. Әйткенмен, әлі де ғұмыр кешіп, шайқасты жалғастырып, немісті Мәскеу маңынан түре қуатынымыз анық. Сол кезде, жолдастар, палауға тағы бір шақыруды ұмытпаңыздар. Бір стақан шай ішкен соң Панфилов асығыстығын аңдатып, орнынан тұрды. Алайда аттанарында тағы да іске оралған: – Ертең ертерек, жолдас Момышұлы, бағыттарды зерттеуді бастаңыз. Рота командирлері сол маршруттармен жүрсін.
Аралықты адымдап өлшесін. Бәлкім, тіпті взводтармен де жүріп көрер. Ол сәл ойланды. Алдымен орын-орында жиын жасаңыз. Жауынгерлерді дабыл арқылы көтеріңіз. Сарбаздардың қару-жарағы, жабдықтарының түгелдігін байқаңыз. Біреуінің қайыс баулары үзілген, екіншісінің етігі жыртылған болуы мүмкін. Осыны реттейтін кез жетті. Сіз қайтып оралғанша жұрт өз-өзін тәртіпке келтіріп үлгерсін. Баулары бүтінделген, етіктері жамаулы, оқ-дәрісі түгендеулі тұрсын. Бұдан соң тағы да дабыл бойынша жинап, тексеруді қайта жүргізесіз... Оның нұсқаулары қашан да көңілге қона кететін. Бүкіл ынта-ықыласымен әскери тұрмыс-тіршілігіміздің барлық ұсақ-түйегіне дейін етене кіріге қоятын. Ол менің « құп болады! » деген сөзімді естіген соң тонын киіп, қоштасты. Біз генералды шығарып салдық. Бозжанов заулай жөнелген шананың соңынан көз алмай ұзақ қарады. Таза қырынудың құпиясы 1 Үш-төрт күн бойы міндетімізді қаузадық. Барлық бес бағыт бойымен взводтар жүріп, маршрутты солдат қадамымен санап шықты. Ара-қашықтық мөлшері, жиналуға, жүріс пен қанат жайып орналасуға кететін уақыт көрсетілген құжат жасалды. Қарашаның кеш ататын ызғарлы тымық таңы қылаң бере осы қағазды алып, Торытөбелмен дивизия штабына тарттым.
Сіреу қар қатқан қара жолдың ернеуі сықырлап, тоқылдаған ат тағасы шалшық бетіндегі жұқа мұзды күтірлете шағып келеді. Міне, Панфиловтың штабы орналасқан Шишкино деревнясына да жеттім. Мұнда маған генералдың құжатты өз қолыма әкеліп тапсырсын деген өкімін айтты. Панфилов тұратын үйге де келіп кірдім. Дағдыдағыдай ақ халат киген егделеу шаштараз-солдат диви­зия командирінің сақал-мұртын алып жатыр екен. Тізе бүгіңіз, – деді Панфилов. Шаштараз наразылықпен тамағын кенеді. Панфиловтың күн қағып әбден тотыққан желке жағындағы қарасұр шашы, расында да, үрпиіп өсіп кетіпті. Мұқият бастырылғанын осы таяуда ғана, тыныштықтың алғашқы күндері көрген сияқты едім. Е-е, бұл тыныс алуымыз басталғалы да екі аптадан аса уақыт өте шығыпты-ау. Біркелкі ырғақпен ақырын тысырлаған ұстара жүзі генералдың бетіндегі ақ көбікті сыпырып жатыр. Ауыз айналасындағы терең қатпар да жалаңаштанды. Бұрқыраған сабыннан ақырындап тік біткен жігерлі, мығым иек те аршылды. Тағы бір қимылдан соң иектегі жұмсақ шұңқыр да көрінді. Сонда өз қолыңызға біржола өтемін. Уәде берейін. Панфиловың мұнысы әзіл еді. Әлбетте, қалжыңының өзінен адамның жан-жүрегі көрініп тұратыны мәлім. Таяуда Қызыл Армияның айрықша көзге түскен бірнеше дивизиясы гвардиялық атақ алған-ды.
Мейлі, аспан айналып жерге түссін, ал сіз… Генерал қулана жымиды. Маған бұ кісінің Волоколамскіге баса-көктеп кірген немістердің дивизия штабына тақалған сәтін әңгімелегені есіме түсті. Қырынып алайын деп шаштаразды шақырттым. Ал көшеде тарс-тұрс атыс... Шаштараз ұстарасы мен сүйкеуішін тастай салып, безе қашты... Дегенмен оқасы жоқ, сол жерде үш сағаттай шыдадық қой ». Шаштараз бұл сөзді көңіліне ауыр алып, состиып тұрып қалды. Мен фамилияңызды ақтаңыз дедім ғой. Рас, қоянның абырой-атағы аса мақтанарлықтай емес, ал шын мәнінде... Панфилов мойнынан байлаған жапқыш мата астынан қолын шығарып, әлденені шеңгелдеп қармағандай, арықша саусақтарының ұшын бүрістірді. Жолдас Момышұлы, сіздің төбеден төнген қыранның көзіне ор қоянның тайсалмай қарайтынын естігеніңіз бар ма? Ал оның қимылын бағып тұрған бұл қыран құс қанжардай сілімін сала берген сәтте бір жақ бүйіріне қарай бұлт етіп ыршып түсіп, тұра безеді. Міне, сұр қоянның ерлігі қандай! Несіне ренжисіз? Қырыну ісі аяқталды. Генералдың иіс су сепкен қараторы жүзі мұнтаздай болып жылтырап шыға келді. Шаштараз өз аспаптарын жинастыра бастаған. Панфилов айнаға қарап, саусағымен жып-жылмағай бетін сипап көрді. Тамаша.
Бұл тек ұстараның қылпылдаған жүзіне ғана байланысты деп ойлайсыз ба? Қане, шеберден сұрап көрейікші. Шаштараз жөткірінді. Мұны маған бірінші соғыс кезінде-ақ қарт солдаттар үйреткен: сабынды көпіршітіп үсті-үстіне жаға бер. Және тағы жақ. Ә? Ол қайтадан иегін саусақ сыртымен қақты да, кителінің жағасын түймелеп, орнынан тұрды. Мен де түрегелдім. Әлбетте, түсіндім: ол не туралы сөйлесе де, ой-ниеті алдыда тұрған шайқасқа айналып соға беріп еді. Үздіксіз толғану, іштей жанын жеп, ұрыс идеясын пісіру: Панфиловтың жай-күйін осылай бейнелеуге болар. Ол шаштаразға бұрылды: – Сонымен уәде бересіз ғой? Жарайды, қол алысайық! Рахмет! Барыңыз. Панфилов үсті-басыма шола қарайды. Мен, расында да, жеңі сәл бүрмеліп, қос бүйірі қыналған жаңа телегрейкемен келгенмін. Белдік таққанда жіптіктей болып тұратын бұл сырмалы бешпет, әрине, қолпылдақтау мақта күпәйкеге қарағанда әлдеқайда қонымды. Жақсылықтың нышаны. Кәне, хатыңызды әкелдіңіз бе? Мен генералға құжатты ұстаттым. Панфилов қағазды ашып, ұзақ шұқшиды. Үстел үстінде аузы ашылған бір қорап папирос жатыр.
Генералдың қолы солай қарай созылып, бір тал темекі алды да, саусағымен уқалап жұмсартты, одан селт етіп, қорапты маған ұсынды: – Тартыңыз, жолдас Момышұлы. Кителінің қалтасынан никель жалатқан жалтырақ оттығын шығарған. Бабы қиындау нәрсе. Оттықты бір сәт жұмулы қолына қысып отырды. Схеманы оқуын жалғастыра берген. Бір кезде шақпағын сырт еткізіп тұтатты. Екеулеп түтіндете бастадық. Ал төртінші және бесінші бағытқа өзім де бардым. Генерал тағы бірнеше сұрақ қойып, соңынан жайлап арқамнан қақты. Тәрізі, құжат көңілінен шыққан сияқты. Тегінде, мейлінше риза болды десе артық емес. Егер қарауыңдағы адам діттеген ойыңды қағып алып, өзің күткен межеден шығып, қалауыңды бұлжытпай орындап жатса, әрине, бұл үлкен қуаныш. Сіздерге батальонда құжаттарды қалай жасайтынын көрсетейін » – деді. Бұл – генералдың бізді мақтағаны еді. Бұдан кейін: – Сіздерде танкі талқандаушылар командасы жасақталды ма? Есіңізде болса, ол осыны бірінші мәрте сұрап отырған жоқ-ты. Взвод бөлдік. Тұтастай ма? Демек, сіз адамдарды іріктеп алмаған болдыңыз ғой? Бір-біріне сенеді. Мотоциклші? Әлгі қайсар жігіт қой? Қысқа ғана « иә » дедім.
Соғысқа дейін Алматыда денешынықтыру институтының оқытушысы бола жүріп, Шакоев, шы- нында да, ат бәйгесі мен мотоциклет жарыстарында біршама танымалдыққа жеткен еді. Оған танкі жойғыштарының мықты отрядын құрған бір командирді көмекке жіберемін. Менің сол өкілімді күтіп алыңыз, жолдас Момышұлы. Шағын ғана. Елудей жауынгер. Кілең балауса жастар. Дегенмен лайықты қарсы аларсыз. Осыны ойластырыңыз. Батальон дәстүрін бірден сезінетін болсын. Сіз бен біздің қалыптасып үлгерген дәстүріміз бар ғой. Солай емес пе, жолдас Момышұлы? Сіз мені түсіндіңіз бе? Байқап отырғаныңыздай, әңгімеміз ұзаққа созылған жоқ. Кетуге рұқсат етіңіз. Барыңыз, барыңыз. Сіздің де, менің де жұмысымыз әлі бастан асады. Мұны маған Рахимов мәлімдеген. Батальонды қыстың үскірік аязынан ағаштары жалаңаштанып қалған шағын орман тасасына сапқа тұрғызып, жаңадан келгендерді сонда алып баруды бұйырдым. Сол сәттің мәнін сезгендей құлақтарын елеңдеткен Торытөбелмен батальон сап құрған орынды бетке алғанмын. Түн ішінде ызғардың беті қайтқан; қардың беті қарауыта көрінеді, тіпті кей тұста мүлде еріп, ойдым-ойдым ылғал жер жалаңаш жатыр; қайың мен қандыағаштың сидам бұтақтары мен еменнің қарлы борандар түсіре алмаған қоңырқай жапырақтарынан су тамшылайды. Роталар тура орман жиегіне тізіліпті.
Ұзыннан-ұзақ сапқа, сарбаздардың жүзіне, қырлары жарқылдаған найзаларға қараймын. Сәл ертерек кездердегідей, толқығаннан, көмейіме жас кептелді. Өз батальоным! Түрлі хабарламаларымда да, көңіл түкпірімде де « мен » деп атайтын жауынгерлерім. Панфиловтың резерві, немістердің негізгі соққысының гүрзісі қай жерде тасыр етсе, бұйрық берілген бойда дереу сол орыннан табылатын резерв. Қан майданда қаншама рет ажалмен бетпе-бет келіп, оққа ұшқандарын жерлеп, қатары сиреген батальон – картадағы әшейін белгі де, оперативті құжаттағы сызық та ғана емес, аяғының тұсында винтовкасы, әрбір сарбазға жүз жиырма патроннан келетін қаһарлы от қорғасыны жасырынған кенеп оқшантайы бар сайыпқырандар қатары. Шеткерек тізілген қосымша күшті бірден байқадым – бәрі де өрімдей жас, окоп балшығы жұға қоймаған шинельдері де су жаңа. Осы тізбектің басында ересектеу біреу тұр – қырықтар шамасында болар. Жеңіне соғыстың от-жалыны шарпып үлгермеген, бояуы қанық қызыл мәуіті жұлдызша – саяси қызметкер белгісі тағылыпты. Саптап бөлініп шығып, ол маған қарай адымдады. Жүріп келе жатып, кеңдеу болғандықтан шығар, көзіне түскен түкті шұға құлақшынын түзеп, артқа қарай көтерген сәтінде қасқа маңдайы жарқ еткен.
Киген солдат шинелі, қалың кенептен сырып тіккен солдаттық белбеуі, қолпылдаған қысқа қоныш керзі етігі – бәрі де тұрпайылау көрінді. Бірақ жүзі мүләйім екен. Қан-сөлсіздеу өңі қазіргі мына ашық аспан, таза ауа аясында да сарғыштау сияқтанды. Маған бозарған қой көзін қадап алып, қалталақтай басып келеді. Одан алдыма тоқтап, менің қарауыма қосымша күш ретінде елу екі адам құраммен келгенін мәлімдеді. Өзін политрук Кузьминич деп атаған. Айтқанын әдеттегіше қолымды шекеме көтеріп тұрып тыңдадым. Ғылыми қызметкер едім. Тәрізі, бұ кезде құлағымызға енді-енді ғана сіңісе бастаған « офицерлер » деген сөз сонша тосын естілді білем, ол қайта сұрады: – Орта командирлер мен политруктерден бе? Бір өзіммін. Іштей бір күрсініп, батальон сапына тағы да шола қарадым. Шығынымыздың орны көңілдегідей толығар емес. Әне, бірінші рота қапталында қараторы Брудный тұр. Кезінде ол орын ширақ та, сәнқой Панюковтікі еді, кейін оны ақсары Дордия басқан. Енді олар қатарымызда жоқ.
Донских, Севрю­ков, Кубаренко да кеткен... Ара-арасынан оқ зуылдап, лапылдап жанған көпенелердің алау жалыны құшағына қираған зеңбіректерімізді тастап, өз қолымызбен көмген бауырластар қабірі қасынан біртіндеп ұзаған сәттің көрінісі естен кетер ме. Брудныйдың маңында танкі жойғыштар взводын басқаратын ұзын бойлы, көрікті кавказдық лейтенант Шакоев тұр. Осы взводтың сарбаздары ішінен сарғыш мұрты салбыраған елу жастағы Березанскийді, алпамса денелі Прохоровты, төртбақ Әбіл Шилібаевты ажыраттым. Белдеріне арнайы қапшыққа салған абажадай, ұзын сапты гранаталарын байлап алыпты. Мұндай гранаталардың бірнешеуі өзге роталарда да бар. Саптың қақ ортасында екі жақтан да тиісті аралықты сақтап, екінші рота тұр. Мұнда тек сексендей адам қалған-ды, дәл соншасы шайқастар кезінде оққа ұшты. Бір қапталдан сырықтай Заевты көрдім. Ползунов қарап тұр екен. Көнетоз шинелі қонымды, солдаттық жабдықтары да, ысылған жауынгерлігінің белгісіндей, жып-жинақы. Саптың өн бойынан винтовкалардың болат бекітпесі жарқырайды. Біз азбыз. Осынау қиын-қыстау кезеңде бізге жіберілген қосымша күш қатары да мардымды емес. Әйткенмен, айбынды күшпіз! Батальон деп аталатын күш! Біркелкі сұр құлақшын астындағы жел қаққан жүздері алабұртып, көздері жана қарайды; сонымен бірге үрпиіп, абдырау да бар.
Жаңадан келген солдаттардың жан әлемін түсініп тұрмын. Тылдағы тиіп-қашқан даярлықтан кейін майданның алғы шебінен бір-ақ шығу оңай ма. Бірақ мына жақ неге тып-тыныш? Жау қайда? Шайқас қашан басталады? Және осынау қысқа ғана « шайқас » деген сөз астарына қандай құпия бүгіп жатыр? Иә, бұлардың бойын қорқыныш, тіпті сұмдық үрей билеуі заңдылық еді, ал ертең оқ пен от астында есеюге тура келмекші. Алайда қазір ұрыс қарсаңында, бәлкім, батальон бастан кешкен арпалыстардан да алапат айқас алдында мынау мөлдіреген жастардың жігерін қалай жани аламын? Ұрысқа дейінгі аз ғана күн ішінде не істемекпін? Жаңадан келгендерге қарап тұрып, дауыстай сөйледім: – Жолдастар, бүгін мен басқаратын батальон жауынгерлері сапына қосыласыңдар. Сендер өздеріңді қандай отбасы қабылдап алатынын білуге тиіссіңдер. Маған командир ретінде өз солдаттарымды әспеттеу ыңғайсыз, әйткенмен, қазір айтудың реті бар: бізді немере-шөберелеріміз батыр адамдар деп лайықты мақтан тұтатын болады. Осы сәттен бастап өздеріңнің бауырларыңа айналатын сарбаздарыма көз салыңдар. Бұдан бір ай ғана бұрын бұлар да майданға жаңадан келгендер еді.
Әрі қарай батальонның жауынгерлік жолына қысқаша шолу жасадым: – Бұл қырандар жаудың шабуылдарын оқпен тойтарды, өздері де немістерді талқандап, өкшелей қуды, дұшпан басып алған селоларға бұза-жара кіріп, қарсыласты қан-қасапқа салды. Өздерің көріп тұрған сарбаздар жауып тұрған оқ астымен шегінер шақта да жауынгерлік тәртіпті ешбір бұзған емес. Бұлар үш мәрте қоршауда қалды, сонда да дұшпан әскерін орасан шығынға ұшыратып, өз адамдарына жетіп отырды. Міне, енді осылар сендерді өзінің бауырластық қатарына қабылдамақшы. Орман жиегін жағалай сап құрған роталарды тағы да бір шолып, айқай салдым: – Муратов, маған кел! Шилібаев, Курбатов, Березанский, мұнда келіңдер! Алдыма бірінші болып желаяқ Муратов жетіп келді. Мығым да әсем мойынға біткен басын шалқақ ұстап Курбатов та лезде сап етіп, қалт тұра қалған. Шилібаев домаланып, сәл кешіге жетті. Ентіге басып, винтовкасын аяғына сүйеген бойда қатардан орын алды. Соңғы болып емпелеңдеп, немесе анығырақ айтқанда, қорбаңдап, жайбасар Березанский келіп тұрды. Ол біраз жөткірініп-жөтеліп алғаннан кейін ғана барып кеудесін түзеген. Бұлар – менің солдаттарым. Бұрынғыша қатты-қатты сөйледім; даусым орман ішін бірталай жаңғырықтырды.
Көріңдер: дәл өздеріңдей қарапайым ғана адам. Бұл қолынан жараланды, емделу үшін кетіп қалуына да болар еді, бірақ ешқайда бармай, қасымызда қалды. Сонда мұны батыр емес деп кім айта алады? Міне, оның қасында тұрған Курбатов. Өзі кіші лейте­нант шеніне ұсынылды. Әдемі жігіт! Сымбатына адам сүйсінеді. Бірақ бұл командирлікке сұлу кескіні үшін емес, жауынгерлік ар-абыройға адалдығы үшін жоғарылатылмақшы. Мынау – Бере­занский. Қимылының сылбырлығына бола менен қаншама сөгіс естіді! Ал қиян-кескі ұрыс кезінде взвод командирі жараланған сәтте мен бұған басқару тізгінін өз қолына алуды бұйырдым – сөйтіп взвод немістердің шабуылын тойтарып, шепті қорғап қалды. Ендеше, бұл нағыз батыр емес пе! Бұлардың бәрі де, – мен қайтадан батальон қатарын нұсқадым, – бас-басына осындай. Сендер де, жолдастар, тура осылардай боласыңдар. Маған қысық көзімен тесірейе қараған Әбіл Шилібаев енді мен туралы не айтылар екен деп қатты тықыршыды білем. Бұған дейін бірде-бір ерлік жасамағаны өзіне аян ғой. Шилібаев, езуі жайылып, балаша мәз болды. Өйткені, бәрі борыш дегеннің не екенін, жауынгердің ары мен намысы дегеннің не екенін жақсы түсінеді.
Отан алдындағы борыш деген – бұл... Бір мезет аялдап, жан-жүрегіме үңілдім. Иә, мұны шын пейілден айтуға қақым бар екен: – Борыш деген – солдаттың ең ардақты, ең қастерлі сезімі. Бұдан кейінгі сөзім былайша жалғасты: – Өздеріңе қандай талап қойылады? Әуелі тәртіптің өте қатаң сақталуын сұрайтын боламын. Сендерді өбектеп жүретіндей жайым жоқ. Менен ешбір аяушылық күтпеңдер. Жауынгерлік міндетті орындамаудың бірде-бірін жазасыз қалдырмаймын. Сендер өз қаруларыңды аялап ұстауға міндеттісіңдер. Жауды қаншалықты жек көргеніңмен, қарусыз түк те бітіре алмайсың. Менің сөзім жастардың жүзінен абдырап, аңтарылудың ізін өшіре алмады. Қалай, жолдастар, көмектесесіңдер ме? Роталар бірауыздан гүр ете түсті: – Көмектесеміз! Осынау ортақ жауап мені бір сәт қанаттандыра түскендей-ді. Жеңілейіп, жымимасқа шарам қалмады. Ақыр аяғында жаңадан келушілердің де кейбіреуі – көпшілігі батылсыздау, біразы ашықтан-ашық езу тартты. Енді бұлардың біркелкі сұрғылт кескіндері өзгеше реңге алмасты. Кесек тұлғалы Курбатов оны қолдап үнсіз бас шұлғыды. Міне, ғажап... Солдаттың жан күйзелісін мен ғана аңғарып тұрғам жоқ, солдат та менің жай-күйімді сезінеді екен. Ризамын, достарым!
Қосымша күш батальон сапына араласып, біздің сарбаздармен жымдасып кетті. Анығында, бірден кіріге қалды деу де қиын, су жаңа шинельдердің ашық түсі арасы бірталай ажырап, қайта түзілген тізбек ішінен бәрібір байқалып тұрды. Көзге ұрған өткір жарықтан жасқанып, жыпылықтап қалды да, алақанымен таңқылау танауын сүртті. Одан: – Генералдың бұйрығы бойынша жұмыс істеп қайтуға келдім. Лейтенант Угрюмов, – деп жөнін баяндады. Аңыра қарап қалыппын. Жұмыс істеп қайтуға? Генералдың бұйрығы бойынша? Не деп тұр мына балақай? Ғайыптың құдіретімен бет-аузындағы ірі секпілі көктемнен бері кетпеген телегрейкелі осы ақсары жігіт маған он жеті-он сегіздегі жеткіншектей болып көрінді. Үлкен аузының үстінде жаңа тебіндеген түбіт мұрты бар. Жоғарғы ерні біршама түрік; сөйлей бастаған кезінде сол ерін біртүрлі бүктеліп, қатпарланып кететіндей. Темекі түтінінен әбден ысталып, қарая бастаған тісі де кетік екен. Петлицасындағы лейтенанттық төрт бұрышты белгісіне қарамастан, өзін офицер деп қабылдауың қиын. Менің абдырағанымды аңдаған ол: – Танкі қиратушылар тобының командирімін... Бір күнге сіздің қарамағыңызға келдім, – деп сөзін жалғастырды. Сөйлеу мәнері нақпа-нақ. Осынша айқындық сыртқы сықпыты иқы-жиқы жасөспірімдік түріне мүлде сәйкеспейді. Ол тізе бүкті.
Угрюмов бас киімін шешіп, қалтасынан газет пен шағын дорба шығарып, темекі орады. Тырнағының асты кір; саусақтарының еті де қарауытып, жарықшақтанып кетіпті. Байқауымша, бұл қолдар үстіндегі ұйпа-тұйпа сырма бешпеті секілді, топыраққа күн сайын талай мәрте салынып, тоза түскен сияқты. Кенеттен есіме сап ете түсті. Угрюмов... Таяуда осы лейтенанттың жаза басқаны туралы естіп ем ғой. Немістердің біздің дивизия шебіне енді-енді ғана жанаса бастаған кезі еді; бұл бірде барлаушылар взводының командирі ретінде бөлімін орман ішінде қалдырады да, өзі жергілікті шаруаларша киініп алып, дұшпан әскері алып үлгерген деревняны шолып қайтуға жөнеледі. Сөйтіп, елді мекеннен түнделетіп қайтып, өз взводынан адасып қалыпты; міне, сол қателігі үшін қызметінен шеттетілген. Осындай жігітті Панфилов байқап қалған болып тұр. Бұған танкі қиратушылар басшылығын сеніп тапсыруы да бекер болмағаны. Угрюмов махоркасын құшырланып, рахаттана сорды. Шылым түтінін де аузы-мұрнынан соншама бір ләззатпен шығаратындай. Мұншалықты шылымқор адамды, немесе анығырағы, осынша құныққан темекішіні бұрын-соңды кездестірмеппін. Кешкі тамаққа күріш ботқа пісірілген екен. Аспаз Вахитов ас салған тәлеңкелерін тарата бастады.
Бірақ біздің елеусіз мейманымызға дәм ұсынудың орнына, оны, тіпті көзге ілген жоқ. Угрюмов ыңғайсызданып қалды. Тағы тамақтаныңыз. Оған да ботқа әкелінді. Противогаз сөмкесінен өз қасығын шығарған ол тамаққа да темекі тартқандағыдай тәбетпен бас қойған. Көсіп алған ботқаны аузына жөнелткен сайын қасығын жалайтын әдеті бар екен. Тәлеңкедегі асты түгесіп болған соң үстел үстінде үюлі жатқан кепкен қара нанға қол созды. Шылымнан ысталған ірі тістері бұл дәмді де жатырқай қойған жоқ, күтірлете соқты. Қонағымыз шайдан бас тартқан. Тағы да жуан қылып орап алып, ащы шылымын будақтатты. Бұлшық еті бұлт-бұл ойнаған қара мұртты Шакоев өзіне генералдың қораштау өкілін таныстырған сәтте оған көзін сығырайтып, мысқылдай қарады. Түске қарай танкі жойғыштар взводына келгенмін. Қайтадан алашабыр қар басып үлгерген алаңда фанерден құрастырған танкі макеті қойылыпты. Кей тұста балшық үйіндісі қарауытады; жер қазылыпты. Жауынгерлер жол жиегіндегі жыраға жайғасып, Угрюмовтың сөзіне құлақ қойған. Осы бір бозбала дерлік таңқы мұрын жігіттің аузынан « асып-саспасаң » дегендей байсалды, мағыналы сөз естудің өзі қайтадан қызық көрінді. Бесінші бойынша даярланыңдар 1 Арада бір-екі күн өткен. Сенбі екені есімде. Арқаның кеңдігі аздап босаңсыта бастағандай еді.
Сенбі, жексенбі күндерін ескеретін болғанбыз. Күнібұрын түскі асқа кел деп шақыртқан Исләмқұловты күтіп жүргенмін. Білікті, әңгімешіл жерлесіммен біраз пәлсәпа соғып, сұхбат құруға аңсарым ауады. Таңертең дивизия штабынан қоңырау шалынып, генералдың өзіне сағат түскі он екіде келсін деген бұйрығын жеткізді. Аз уақыт жылымықтан кейін адуын қыс қайтадан мінез көрсетуге кіріскен. Төңіректе жаяу бұрқасын ұйытқып тұр. Торытөбелдің тағасы тоң жерді көмкерген ұлпа қарға аса бата қоймай, ақырын ғана тықылдайды. Белгіленген мерзімде генералға кірдім. Өзіме таныс бөлме ешбір өзгермепті. Дәл бұрынғыдай дала телефонының қорабын, айқыш-ұйқыш ирек өрнекті буфетті, күңгірт трюмоны, үстел үстіне жайылған топографиялық картаны көрдім. Бірақ Панфиловтың жүзінен ә дегенде-ақ айрықша өзгеріс байқалған еді. Ләм деп тіл қатпастан маған сонша ұзақ, аялай қарағандай көрінді. Бұрын мұндай көзқарасын ұшыратқан емеспін. Әдеттегі « отырыңыз » деген сөзін де айтпады. Күлімдемеді. Түрегеліп тұрып сөйлестік. Сонымен бітті. Бір сәт көзім бақырайып кетсе керек. Бұл қалай? Маңайдың бәрі тып-тыныш, анда-санда ғана алыстан зеңбірек дүбірі естіледі, бүгін түсте қонақ шақырып қойғанмын, ал генерал « бітті » дейді.
Ертерек окоп қазып, бекіну үшін өз резервімді алдын-ала жібергелі отырмын. Қателеспеспін деп ойлаймын. Көкейінде қалған әлдебір күмәні де жоқ емес сияқты. Дегенмен дауыс ырғағы нық. Картаға жақындады. Мен соңынан ілестім. Картада қызыл белгілермен біздің қорғанысымыздың тізбектері түсірілген, көк қарындашпен дұшпанның алғы шебі мен оның әскерінің шоғырланған орны таңбаланған. Неміс дивизиялары мен полктерінің атаулары мен нөмірлері, олардың орналасқан аудандары айқын көрсетіліпті. Моторлы-механикалық және танкі бөлімдерін де білдіретін қара-көк белгілер, әсіресе, біздің дивизиямыздың сол қанаты тұсында жиілей түсіпті. Бесінші маршрут осы сол қапталға апаратын-ды. Бұдан бірнеше күн бұрын генералдан алған нұсқауым бойынша батальон Волоколамск тас жолының бойындағы Горюны деревнясы мен біршама қиыстау жердегі Матренино станциясына бекінуі тиіс. Қырды бөктерлей орналасқан Горюны деревнясына таяу маңда аса маңызды жол торабы бар, ал темір жол іргедегі үйшік қасынан асфальт жолағын кесіп өтеді. Онда болып па едіңіз. Генералдың қарындашы осы нүктені – орман ішіне барып сіңетін иір-шиір қара жолдар торабын нұсқады. Енді батальонның қорғаныс ауқымы дивизияның сол қапталының ең қиыр түкпіріне кіріге түсті. Қайтадан картаға қайырылған Панфилов жағдайды түсіндіріп, біздің алғы шептегі бекінісімізді көрсетті.
Мұнда – біздің дивизияның полкі, мына жерде Доватордың кавалеристері. Ол мұны нық сеніммен айтты. Бұл жолы өз-өзімен сөйлескендей, ішкі толғанысын естіртіп айтатын мәнерін доғарған секілді. Көңіліне әлдебір күдік ұялап, небір күтпеген жағдайдың кездесетінін біліп тұрса да, сыр алдырмаған. Тәрізі, бәрін ойлап-пішіп, бір шешімге бекінген екен. Сіздің міндетіңіз – біз әбден ыңғайланғанша табан тіреп қарсыласу. Ол мұны байсалды кейіппен айтқанымен, денем түршігіп кетті. Осыншама ауқымды жерді қалай ұстап тұрмақпын? Бұл – бес километрге жетеғабыл майдан шебі, ал менің жауынгерлерімнің саны бес жүз ғана. Сіз аумақты түгелдей бөгеуге ұмтылмай-ақ қойыңыз. Жағалай қорғаныс шебін құрудың қажеті жоқ. Тек тораптарды ұстап тұрыңыз. Бір рота Горюныға, екіншісі Матрениноға, үшіншісі межелі белгіге орналассын. Генералдың бізге өткізген сабағы, алда тұрған міндетімізді тиянақтап, қадала түсіндіргені ойға оралды. Міне, енді соны іске асыратын да кез жетіпті. Бұдан соң Панфилов екеуміз оңаша отырғанда және сабақ кезінде айтқан сөзін қайталады: – Ашық қалған тұсты ойлап, көп алаңдамаңыз. Әрбір рота қоршауда ұрыс жүргізуге даяр тұрсын. Ал басқару дегеніміз... Ол жауап күткендей маған қараған.
Ал біз соған тосқауыл қойып, тыпыр еткізбеуге тырысамыз... Сіз, жолдас Момышұлы, төрт күн төтеп беруге тиіссіз. Генерал осынау мерзімді саусақпен санап шықты: – Он алтысы. Бірінші тәулік. Бұл күні қинала қоймайсыз. Он жетісі. Енді сізге ауырлау соға бастайды. Он сегізі. Сіз қоршауда қаласыз. Он тоғызы... – Ол кідіріп, бұл күнге ешбір сипаттама бермеді. Әйтеуір, жолдас Момышұлы, жиырмасына дейін беріспеу керек. Әдеттегіше: « Түсіндіңіз бе? » деп сұраған жоқ; бірақ мен түсіндім, бәрін де пайымдадым. Өзі, тәрізі, мұнымды көз жанарымнан да байқаған сияқты. Өте ауыр болады. Бұл сөзді айту оған оңайға соқпағандай. Егер мен алдағы міндет салмағын сезінбесем, ол бұл туралы тіс жармас еді. Алдымда риясыздығын танытты. Жәрдемдесемін, құтқарамын да демеген. Және жағдайды аяғына дейін ашық айтуды құп көрді. Үнсіз тыңдадым да тұрдым. Осы сәтті хикаятта бейнелеп бере аласыз ба? Генералдың соншама қатал және асқан мейіріммен жеткізген лебізін өз бояуымен баяндай алар ма екенсіз?
Ол буфетке барып, ашылған кагор шөлмегін шығарып, екі үлкен бокалға толтыра құйды; екі тал конфет алды. Сөйтті де тілегін айтты: – Жаныңызды үміт оты жылытсын! Біз ыдыс түйістірдік. Маған конфет ұсынды. Генерал мені алғаш рет осылай атады. Бұл да әрі жылы, әрі қатал естілген. Сөз салмағы ауыр да еді. Мен қолымның ұшын шекеме апардым да, кілт бұрылып, шығып кеттім. Алдында оперативтік карта жатыр. Бұл картада дивизия командирінің резерві, менің батальоным жаңа позицияға ауыстырылып үлгеріліпті. Тылда Горюны деревнясынан ормандағы қырға дейін тікенекті қызыл сызық тартылған екен. Тағы да тік желі... Біз бұрынғы линиялық тактикамызды әлдеқашан бұздық қой, ал оперативті бөлім бастығының қарындашы әлі күнге дейін баяғы әдетінше тұтас сызық жүргізуден танбайды. Менімен есендескен Дорфман орнынан тұрды. Әдемілеп екі айырып тараған қызғылттау қоңыр шашы, дағдыдағыдай, жылтжылт етеді. Өзінің жарқылдаған қой көзінен үйреншікті мейірім шуағын күткен едім. Жоқ, бұ жолы олай болмады. Әлбетте, ол бізге жүктелген міндеттен, алдымызда тұрған ауыр хәлден хабардар. Мен батальон штабын шақырдым. Бүкіл бұйрық осы үш сөзге сыйды. Батальонды көтеру үшін осы жеткілікті еді.
Тынымсыз еңбектеніп жасаған құжатымыз іске қосылды. Мен тұтқаны орнына қойдым. Қош айтысқаны шығар деп ойладым. Рождественоға аяңдай тартқанмын. Жел басылыпты. Аспаннан ақырын ғана қар ұшқындап тұр. Ойымды жинақтап, батальонға тас-түйін болып жетуге ниеттендім. Демек, ертең жаңа шайқас өрті лап етпекші. Жиырмасына дейін табан тіреп тұру керек... « Сізге ауыр болады, өте ауыр болады... ». Енді, сағатың жетсе, мән-мағынамен, ақылмен өлгенің жөн ғой. Өзім туралы ойлағанда маған сенім артқан жұрттың кескіні, найзалар мен винтовка бекітпелерінің ызғарлы жарқылы, айбынды жауынгерлер қатары көз алдыма келді. Сенің сағатың... Менің ғана емес, батальонның да сын сағаты... Алдыда төрт күн бар... Бәлкім, қалған ғұмырым осынау төрт тәулікпен шектелер. Ендеше, сол күндерді абыроймен өткізейін. Тас жолды бекітіп, немістің тегеуірінді соққысына төтеп беру оңай емес. Өз батальоным әзірше мұншалықты қатерлі позицияға бекініп көрмепті, алапат соққы да ала қоймаған. Мүмкін мен жарық дүниеге осынау алдағы төрт күн ішіндегі міндетті атқару үшін келіп, ержетіп, сақайған шығармын. Бұл жолда бүкіл ақылой, командирлік ерік-жігерімді сарп етемін, өмірімді қиямын.
Ойларым аласапыран... Міне, Рождественоға да келдік. Әлсіз күн сәулесіне шағылысқан қар арасынан үйлер сұлбасы қарауытады. Заевтың қарауындағы бастапқы рота легі көшеде сап құрып үлгеріпті. Винтовкалары кезеулі. Бәрі де солдаттың күнделікті керек-жарақ мүлкі мен жол азығы салынған қапшығын асынған. Заев: – Смирно! Сәл бұлыңғырлау аспан астында тұрған осылардың бәріне, тағдыры бір майдандас серіктеріме сенім артатынымды түйсінемін. Сол мезетті ұмытпаспын – сенім бақытын сезінгенде жаным бірден жай тапты. Қонаққа келіп отырған Исләмқұлов іргедегі сәкіден көтеріліп, жайдарылана, бас иіп амандасқан. Мен де оған тағзым еттім. Көрдің бе, біз – уақытты емес, уақыт бізді билейді екен. Ол сөзімді жайбарақат тыңдады, ешбір сұрақ қойған жоқ. Ра­химов: – Неше минуттен кейін аттануды бұйырасыз? Бәрі дайын ба, барлық бөлімшелер жиналу кестесін сақтады ма деп сұраудың қажеті жоқ-тын. Рахимов телефонға Заевты шақырды. Байланыс құралын жинаңдар. Бұдан соң өзге роталармен сөйлесіп, жорықтың басталғанын мәлімдеді. Әзірше демалуға болады. Менің штабымның бастығы істі осылайша аспай-саспай, ың-шыңсыз атқарып жатты. Жеткізіп айтпаған сөзімді өзі толықтырды. Біз мейманымыздың денсаулығы үшін деп көтеріп қойдық.
Мен картамды шығарып, кеңейтілген қорғаныс аумағын көрсеттім. Бір мезет томсырая қалған Рахимовтың қара көзін кенеттен мұң торлады. Расында да, батальонның бес шақырымдық майдан шебіне қараған кезде таңдана алмасаңыз, онда сіз командир де, штаб бастығы да емессіз. Міндетті түсіндірдім. Қарсылық көрсететін үш торабымыз бар. Төтеп беруіміз керек. Бөлімдеріміз шегінген шақта біз тапжылмауға тиістіміз. Жаудың қоршауында оңаша қалғанда да тіресуіміз қажет. Шайқас ертең басталады, жиырмасына дейін айқасамыз деген сөзді айтпадым; генералдың: « Сізге ауыр болады, өте ауыр болады » дегенін де жеткізуді қисынды санамағам. Синченко босаған стақандарға тағы да азырақ арақ құйды. Мен Исләмқұловқа қарап лебіз айттым: – Мына соғыстың шүйіркелесуге мұрша бермейтіні өкінішті. Таяуда сен маған: « Ақсақал, сенікі жөн! » деп едің. Сонда өзіңе қарсылық білдіріп: « Жоқ, сенің айтқаның да орынды, Мұқамбетқұл! » деуге оқталғанмын. Исләмқұлов сөзімді бөлмей, тіпті ыңғайымен де асықтырмай тыңдады. Мән-жайды өзімнің талдап беретінімді біледі. Мұны келе-келе пайымдаған секілдімін. Генерал Панфилов ұғындырды.
Исләмқұлов та Панфилов туралы сөз қозғап, кеше генералымыздың қатарына Исләмқұловтың ротасы кіретін екінші батальонда болғанын, батальон командирімен бірге асханаға, шаруашылық взводына соққанын, алайда түскі асқа қарамай кеткенін әңгімеледі. Аспаз генералға өнерін бағалату үшін өз көңілін қалдырмай дәм татуын өтінген екен, Панфилов ойда жоқта одан: « Оқ ата білесіз бе? Мұны байқаған Панфилов түстенуден бірден бас тартыпты. Көзі бозарып, ақырын ғана Тимошин кіріп келді. Рахимов сағатына қараған. Біз үйден шықтық. Аспан ашық еді, шыңылтыр аяз бет шымшиды. Синченко Торытөбелді алға тартты. Исләмқұлов оның қолынан тізгінді алып, мені қолтығымнан демеп, ерге қондырды. Біздің қазақта бұл – ең сыйлы адамдарға көрсетілетін зор құрметтің белгісі. Рахимов та атына ырғып мінді. Есік алдында Исләмқұлов келген шана күтіп тұр екен. Мен одан қайтадан кешірім сұрадым. Қош бол. Исләмқұлов үн қатты: – Ол шепте не даңққа бөленесің, не ажал құшасың. Бұған дейін менің батальонымның алдында тұрған міндет жайында тіс жармап еді. Ал қазір көкейдегі салмақты сөзін айтты. Мен мейманыма ат үстінен ізет етіп, жүріп кеттім. Осы тұста үлкен нүкте қояйық.
Өзімізге сәл тыныстап алуға мұрсат берейік. Қарсаң. Матренино станциясы 1 Фанер жәшіктің үстінде дәптерім жатыр. Оның атылып кете жаздаған сәті туралы... Таңырқап қалдым. Бауыржанға Шилібаев туралы жазбамның не қажеті болып қалды екен? Керекті бетті тауып, Момышұлының өзін бір мезет ату жазасына бұйырылған ап-арық Шилібаевтың орнына қойып көретін тұсын дауыстап оқыдым. Мені мерт қылатын жаудың оғы емес, сатқындығымды кешірмей, әскери әділдікті іске асыратын Отанның өз адал ұлдарының оғы! Жожоқ, басыма не түссе де көтерейін, бірақ дәл мынадай сұмдықтың беті аулақ! » Бауыржан оқуымды ымдап тоқтатты. Кәресін шамның сәулесі түскен жүзі қоладан құйған мүсіндей міз бақпайды. Әзілдеп отырған жоқ па екен? Олай емес сияқты. Сіз де ату жазасына бұйырылып па едіңіз? Қандай жағдайда? Өз хикаятыңыздағы кейіпкерлеріңіздің ішіндегі аяушылықты білмейтін, ең қатыгез жан. Қараңғы түскенше Заевпен бірге 131,5, белгісінде ротаға позиция таңдап, екі сағаттай жүрдім. Бұл – ит тұмсығы батпас орман арасындағы ағашы шабылып жалаңаштанған ауқымды алаң еді. Ана тұс-мына тұстан сорайған ағаш түбірі көрінеді, оның ара-арасын қаулап өскен тал-шыбық көмкеріпті, кей жерінде қар жамылып, жіңішке егіс танабы жатыр.
Екі қара жол түйісетін маңайда жан-жағын кесілген дөңбек пен аласа шілік қоршаған дөңес өңкиеді. Қос сүрлеу мұз құрсанып үлгерген шағын өзен үстіндегі ағаш көпір аузында қосылады да, арғы жағада қайта тармақталады. Жотадан айнала төңіректі айқын көресің. Мүлгіген тыныштық сәтінде емен тоғайдың жел тербеген сірі жапырағының сыбдыры естіледі. Жол шұқанағында ырғатылған екі жүк көлігі май­дан жаққа қарай өтті. Қораптарына арқанмен шандып, шолақ тон тиеп алыпты. Машиналар көпірден асты да, орман арасына сіңіп жоқ болды. Тыныштық қайтадан орнаған. Сол бойда өз-өзін түзетті: Сырмалы мақта шалбары мен дәл сондай қалың күпәйкесінің сыртынан көнетоз шинель киген ( менің бүкіл батальоным осылай киінген еді ) Заев айнала қаумалаған орманды және бір шолып алды. Елең-алаң шақта Заевтың қалың қабағы астындағы көз шарасы қарауыта көрінгенімен, арагідік, шүңірейген сол кішірек көздерден от ұшқындайды. Өзінің екі ұрты да суалыңқы тартқан. Бұл жағдайда қоян-қолтық айқастан тайынбайтын, жаужүректігі басымдар ғана жеңіп шығады. Екеуміз де үнсіз қалдық. Көз алдымнан бұрынғы өткен-кеткен жәйттердің елесі жөңкіледі. Өзіңіз білетіндей, ол бұрын да біртүрлі тосын, бейнелі тілмен сөйлеуді ұнататын-ды. Е, мына Заев таз қалпына қайта түскен екен деп ойладым.
Жоқ, бұл бойында баяғы да мінез жұрнағы қалған өзге бір жан еді. Жәрдемдесесіз бе? Тағы да ешбір ләм деспедік. Және араққа да таршылық жасамасын. Әйтпесе өз жігіттерімді немен жылындырмақпын? Дауысы құмығып шыққан. Мен оның көңілінің қамырығу сырын аңдай қалып зекіңкіреп жібердім: – Сен немене, менімен қош айтысып тұрғаннан саумысың? Ертеректеу оған әлі! Қой ондайыңды! Оның қалың қабағы астынан ешбір үміт ұшқыны жылт етпеді. Панфиловтың кетерімде айтқан өсиет сөзі ойыма оралған. Мен оны өзгешелеу қылып: – Өз жауынгерлеріңнің жанын арақпен ғана емес, үміт отымен де жылындыр. Күдер үзбе одан, Семен! Сөйтті де Заев өз-өзін қайта жөндеді: – Құп болады! Соңымда ілескен айнымас серігім Синченко бар. Ойқы-шойқы орман сүрлеуі тас жолға апарады. Көз байланған шақ; асфальт жиегіндегі биік ағаштардың төбесінен толған ай көрінді; көктегі алғашқы жұлдыздар да біртіндеп жымыңдай бастаған. Садақтың адырнасындай тартылған тік жолда жарығын жақпаған машиналар біресе майдан жаққа, біресе кейін қарай қыбырлап өтіп жатыр. Бұлардың мимырт қимылына қарасаң, апалаң-топалаңның ауылы тым алыста секілденеді. Әбден сайланып алған жау жағы тым-тырыс. Біз де қамсыз еместейміз.
Бүйірдегі жолға қайта ауыстым. Жолды жағалай қарға көмілген шырша қадаларға телефонның қара сымы тартылып үлгеріліпті. Торытөбел осы желінің бойымен салды. Алдыдан теміржол станциясының үйі қылаңытқан. Матренино – сол. Станция іргесінде ию-қию орналасқан жайлардың сұлбасы қарауытады. Кенеттен қала қоршауының тұсында гүрс етіп алысқа атылатын снаряд жарылды. Іле-шала қара түнек құшағындағы Волоколамск тас жолы өтетін маңайдан құлақ күңіренткен тағы бір жарылыстың үні естілді. Атты тоқтатып, дыбысқа құлақ тігіп, төңірекке қарап тұрмын. Алдыңғы жақтан ауаны тітіреткен тағы бір гүрсіл естілді. Жарқ еткен жарылыс жарығы қоршау мен үйілген шөмеле төбесін көрсетіп өтті. Осы дүбірге үн қосқандай, біршама шалғай жатқан Го­рюны деревнясы жақтан да тасырлаған үн естіледі. Сәл үзілістен соң жарылыс және қайталанған. Әне, тағы бір гүрсіл... Осы сәттен бастап – менің қол сағатымның тілдері тура жетіні көрсетіп тұрған еді – немістер екі елдімекен: Матренино станциясы мен Горюныны үздіксіз атқылауға кірісті. Сонда келдім. Батальонның ән бастаушысы, кезіндегі алпамсадай, толық денелі Голубцов бүгінде көп арығандықтан сүйегі арбиып, қатқан топырақты күрегінің өткір жүзімен тістене ұрады. Жан түршіктіретін сүйкімсіз гуілі бірте-бірте жиілеген снаряд тас төбеден соғатын түрі бар.
Бірі анадайдағы арқан бойындай-ақ ашық алаңда гүрс етіп жарылып, аппақ жалын атқыды. Сарбаздар саяз шұңқырларға жабысқан сәтте мен де аттан ырғып түсіп, етпеттеп жата қалдым. Бір кезде орнымыздан тұрдық. Голубцов тастай қатты жерді тырмалауды қайта жалғастырды. Ара-арасында болат темірден от ұшқындайды. Жоғарыдан зулап ұшып өткен келесі снаряд село сыртына түсіп жарылған. Ол күрегін тастап, арқасын жазды. Голубцовтың жымиғанын көріп тұрмасам да, көңіліммен аңдаймын. Сол кезде әлдекім бүйірден: – Мұндай окоппен жан сақтай аламыз ба? Іргедегі қарайған жыра тұсында жаңадан келушілердің бірі селтиіп тұр екен. Жас солдатты тойтарып тастағым келгенімен, сабыр сақтап, оған шағын ғана шұңқыр, аласа арықтың өзі жарылыс толқыны мен снаряд жарықшағынан қорғап қалатынын түсіндірдім. Менің орныма Голубцов зекіп қалды: – Қаз, Строжкин, қаза бер! Аузыңды салпитпа. Ешбір үн қатпаған жас жауынгер ( бұ кезде жаңа шақырылғандардың жүзін енді-енді ғана танып, аты-жөндерін біле бастап едім ) тоңды қайта қазуға кірісті. Бірдеңе шығады, – деді даусын бәсеңдеткен Голуб­цов сеніммен. Мұны не мағынамен айттың? Жаратылысы жақсы, жолдас комбат; әзірше ақымақтау, бірақ келешегінен үміт күттіреді.
Өзін ептеп тықсыртып қысып, баулып жүрмін. Өзге солдаттардан кем болмайды. Даусы да жаман емес. Тәп-тәуір ән бастаушы шығады. Дивизия командирі ме? Бұрандамызды қатайтты. Ал біздің бұрандамыз, жолдас комбат, онсыз-ақ бұраулы ғой. Бұл сөз де күлкімен, солдаттың жылы әзілі арқылы айтылып еді. Екі ортамызда өзара сенім, түсіністік шуағы жүгіріп өтті. Қайтадан атқа қонып, Матрениноға жөнедім. Деревня ма әлде саяжай поселкесі ме – бірден ажырату қиын. Шарбақтары түп-түзу, верандалары әйнектеулі, терезе маңдайшалары айрықша өрнектелген. Ел-жұрт көрінбейді. Бірақ олардың үйінде екенін пеш мұржаларынан шалқыған түтін әйгілеп тұр. Әлдебір тұстан сиыр мөңіреді, тағы бір жерден шелектің салдыры естілді. Оқ жаудыру бұрынғыша сирек, белгілі уақыт бойынша жүріп тұр. Тар көшемен маған қарай күзетшілер тобы бірқалыпты адымдап келеді. Біреу қарлыққан дауыспен айқай салды: – Тоқта! Торытөбелдің тізгінін тарттым. Алматы іргесінің орыс колхозшысы, мұрынды жігіт Корзун екен. Осынау атыс жүріп жатқан қатерлі дүрбелең қарсаңындағы сәтте ісіне ықтиятты Корзунның сабырлы үні жан жылытты. Борышқа, реттілік пен тәртіпке адал солдаттарыңа деген сенім қайтадан көңіл толқытады.
Бұдан соң сөзді созбай, тізгін қағып, аттың басын теміржол желісіне қарай бұрдым. Деревняны жанап өтетін темір жол төсемінен кейін ұшы-қиыры жоқ аппақ дала басталады. Алайда көз алдап тұрған ай сәулесі екенін білемін – қазіргідей алагеуім шақта ағараңдаған шоқ қайыңның жиегі байқалмайды. Осынау көрінбейтін тоғай түбінде жауынгерлер қорғаныс шебін қазып жатыр. Олардың құлаш сермеу қарқынына қарағанда, теміржол құралдары: қайла, сүймен, зілбалғаның да іске қосылғанын аңдаймын. Әлгі маңда жол күзетшісінің терезесінің әйнектері жарқылдап, аласа шарбақпен қоршалған үйшігі қараңдайды. Телефон сымының шумағын жазған байланысшы солай қарай адымдап барады. Назарым мұнартқан көгілдір түкпірге қарай ауып барып, қырбық қар басқан жолға қайта оралды. Кенет шпал үстінде тұрған үшеуді байқадым. Келбеті ерекше Толстуновты бірден танимын; былғары пәлтесі жалтылдаған көк-сұр бөрікті адамның алдында сымдай болып тартыла қалған Филимоновты да ажыраттым. Торытөбел жол жиегімен мені соларға қарай ала жөнеледі. Ер-тоқымнан секіріп түскен сәтімде, – мұнша қырсыққа тап болармын ба, – асығып-абдырағандықтан шығар, иықтан ілген қылышыма ие бол алмай қалып, аяғым шалынды да, қар үстіне сүріне жығылдым. Жаман ырым... Сол бойда атып тұрып, бізге келуші генералға қарай адымдадым.
Дүрдиген ерні мен ісініңкілеу көзін көрген сәтте тани кеткенмін: армия қолбасшысының орынбасары генерал-лейтенант Звягин екен. Бұ кісімен осыдан үш апта бұрын Волоколамскіде Панфиловтың штабында кездескенмін. Қасына келіп рапорт бердім: батальон көрсетілген шепке орналасып, бекіне бастады дедім. Звягин үсті-басыма бажайлай қарады. Үнсіздігіміз біразға созылады. Деревняның орта тұсында кезекті снаряд гүрс етіп жарылған. Кондратьевтің үкіміне қатысты айтып тұрмын. Волоколамскідегі ымырт жабылған кез, электр шамы жағылған штаб бөлмесі, майордың жарақаты ісініп кеткен боп-боз жүзі, лай-лай, су шинелі көз алдыма келе қалды. Және Звягиннің: « Бұйрықсыз шегінуге кім рұқсат етті? » деген даусы, алқынып, ентіге түскен ауыр демі, « Қаруыңды үстелге қой! Жұлдызы алынсын! Тұтқындалсын! Сотқа тапсырылсын! » – деп күркіреген кейпі елестеп өтті. Кейін білгенімдей, Әскери трибуналдың ату жазасына кескен үкімі бір тәуліктен кейін армия бойынша берілген бұйрықта жарияланған екен. Батальонның жолы кесіліп, қоршауда ұрыс жүргізіп жатты. Бізге қарай ұшқан снарядың үрейлі үні жақындаған сайын күшейіп, генералдың ызалы, айбарлы даусын естіртпей жіберген. Жан-жағы ашық өрлеуіт орыннан ырғып түсіп, жер бауырлап жата қалғың келеді.
Көз қиығыммен байқап тұрмын, окоп қазып жатқан жауынгерлер бірден етпеттей жығылды. Алайда Звягин, қыбыр етпейді. Көрнекті жерде тұрған ол, әлбетте, өзіне ондаған солдат көзінің қадалғанын біліп тұр, бірақ қозғалмаған қалпында менің жауабымды күтті. Толстунов пен Филимонов та селт еткен жоқ. Жалп етіп құлаған снаряд жол үйшігінің түбінде жарылды. Жарылыстың екпінімен қираған әйнек сыңғыры естіледі. Звягин қарақошқыл топырақ көкке қарай тігінен-тік атылған жаққа да қарамады. Толстунов ақталып жатпады. Звягин менің бар-жоғымды мүлде ұмытқандай еді; былғары пәлте киген оның жон арқасына қарадым. Өзі Филимонов пен Толстуновпен тілдескенімен, лебізіне пар­тия қатарында жоқ менің де құлақ қоятынымды жақсы біледі. Иә, сатқындық, қылмыскерлік. Тіпті бұ жерден шегіну мүмкіндігі бар екен деп ойламаңыздар да. Батальонның ең соңғы шебі осы меже екенін барлық жауынгерлердің санасына сіңіріңіздер. Сөзі айқын, салмақты. Денесі ауырлау адам болғанымен, жеңіл қозғалып, күтпеген жерден маған қарай жалт бұрылды: – Ал сіз қылыш асынған партизан, мені ұзатып салыңыз. Осы сөзге қадалып алды-ау Звя­гин. Дегенмен бұ жолғы әуезінен әміршілдік қатқылдықтан гөрі жайдарылық басымдау сезілді. Дөңнен түсіп, рельстер іргесінде жатқан шана жолына беттедік.
Қайдан келгенін білмедім, ойда жоқта Звягиннің адъютан­ты сап етіп, бізге ілесті. Көңіл алаңдатқан атыс жалғаса берді. Жарылыстар жарқылы сәт сайын өкпе тұстан – Горюны деревнясы жақтан да жиілей түскен. Сол төңірекке қарап тұрып Звягин ой қорытты: – Тәрізі, ертең, басталатын шығар. Айтпақшы, міне, басталды да ғой. Біз дұшпанның аужайын біле қойдық та, осында резервімізді әкелдік. Неміс те, өз кезегінде, мұны тез аңдап, жауап қайтаруға кірісті. Сөйтіп, біздің әскердің берекесін алмақшы. Звягиннің тұжырымы нақты еді. Оның гүрілдеген даусын – мірдің оғындай әрбір сөзін ести тұрып, қазіргі ахуалды пайымдап, ақыл мен ақылдың майданы сырын ұққандаймын. Одан қар түсінен ажырату қиынға соғатын, аппақ қыс реңімен бірдей қылып боялған машинаның қасына келдік. Звягин аялдап, көкжиекке көз тікті. Кенет оның емеурінінен мейірбандық лебі есті. Көлігінің есігін ашып тұрып ой түйіндеген: – Еңбегіміз ақталады. Егер о дүниеде Жаратушының қатаң соты алдына барар болсақ, ештеңеден қаймықпаймыз: біз жер бетінде өз парызымызды атқарудан бас тартқан емеспіз. Ол маған қайратты да салмақты, ауыр қолын ұсынды. Есік жабылды да, машина жүріп кетті.
Соңынан бірталай қарап тұрдым. Иә, мен өз борышымды адал атқарамын. Қарсаң. Горюны 1 Тағы едәуір уақыт Матренинода жүріп, Филимонов пен Толстуновты ертіп, поселке айналасындағы шептерді араладым. Одан – аяқты қайтадан үзеңгіге салғанмын. Торытөбелмен Горюныға жөнедім. Ай жарығымен жылтыраған қатқақ төсеме жол бір сәт орман ішіне қарай сүңгіді де, қайтадан қайқаң етіп, ашық алаңға шықты. Жан-жағыма қарағыштап келемін. Аппақ төбешікте жаңа қазылған окоп брустверлері қарауытады. Минут сайын ана жер-мына жерде жалғыз-жарым снаряд жарылады. Жарқ еткен жалын сәулесімен бірде мидай дала, бірде өркештенген қыр басындағы үйлер көрініп қалады. Горюны деревнясы – осы үйлер. Торытөбел мені жайдақ төбеде жатқан тас жолға алып шықты. Асфальт бетіне әзірше қар түсе қоймапты, жел сыпырып өткендей қап-қара. Жолдың екі жағын ала аласа шарбақпен қоршалған үйлер қатары тізілген. Кей тұстарда, Матренинодағыдай, пеш мұржалары түтіндетіп тұр, тәрізі, сарбаздар ас әзірлеп жатса керек. Қаңтарулы ат-арбалар көрінді: санитарлық арба аулаға кіргізіліпті; жол жиегіндегі екі зеңбірегімізді сақшының күзетіп тұрғанын байқадым. Батальон штабының қайда орналасқанын сұрап алып, әрі қарай аяңдаймын. Біреу қарсы келе жатыр. Кескіні біртүрлі тосын.
Солдаттық бас киім, шиель киген, бірақ... Құлақшын астынан әдемілеп тараған әйелдің ұзын шашы көрініп қалады. Ат жүрісін тежедім. Қайдан жүрген адамсың? Жымиғанда маржандай аппақ тісі көрінді. Биялай киген қолын шекесіне көтерген. Сіздерге екпе жасаймыз. Біз « Молния » шамын таптық. Көп ұзамай бастаймыз. Ертең бұл жер алапат өртке орануы мүмкін. Аман-сауларыңда дереу тайыңдар. Сізге менің бастығыммен сөйлесуге тура келеді. Майор деуге болады. Әйел. О кісі енді бұ жерден ешқайда кетпейміз деді. Бұдан әрі бір ауыз тіл қатпастан, штабқа қарай жөнелдім. Әлдекім сыртымнан дауыстады: – Жолдас комбат! Бұрылып қарасам – Кузьминич. Бір қолымен жорық сөмкесін ыңғайлай ұстап, ырсылдап жүгіріп келеді. Кім рұқсат берді? Әлгінде Заовражинамен ұшырасқанымды ойладым. Ақыры айтқанын істеуге кіріскен екен, сайтан алғыр! Көкірегім қарс айырыла күрсіндім. Не пәле бұл! Не амал істеуге болады бұған! Ол майордың сізге бұйрық беруге қақысы жоқ. Кузьминич мойынсұнып, екі қолын төмен түсірген күйі менің сөгісімді тыңдап тұр. Майор-дәрігерге барып жолықпасыма болмады. Көшпелі ам­булатория ең үлкен, сәулетті үйге орналасыпты.
Бөлменің төбесіне ілінген абажадай « Молния » шамының жарығы шатырдай аппақ сейсеп жабылған үстел, сәкі, кереуеттерді жарқырата түскендей. Пеш үстіндегі сырлы ақ легенде су қайнап тұр. Ақ халат киген қараторы әйел бұрыла қарағанда, тартымды бет-әлпеті мен өктем мінезі бірден байқалды. Медициналық ақ қалпағы толық жаба қоймаған шашының қаралығы сонша, тіпті алқаракөк бояуға малып алғандай екен. Орындықта делбеші Гаркуша отыр. Жеңін түріп алған ол жалаңаш білегін алға қарай маңғаздана созады. Мен айқай салдым: – Гаркуша, мына жерді неғып айналсоқтап жүрсің? Кім рұқсат берді? Гаркуша орнынан тұрып, қипыжықтап қалады. Е, Варя Заовражинаның тағы бір танысы табылды ғой! Кәне, табаныңды жалтырат! Шинелін қолына алған Гаркуша еңсесін жоғары ұстап, ешбір абыржымастан, бөлмеден шығып кетті. Әйел-майор түсін суытып ескерту жасаған: – Жолдас аға лейтенант, кішкене әдеп сақтасаңыз қайтеді. Және ең алдымен өзіңізді таныстырғаныңыз ләзім болар. Мен ғафу өтініп, жөнімді айттым. Біз екпе жасауға тиістіміз. Бұл дивизия бойынша берілген бұйрық. Рұқсат бере алмаймын. Екпе жасалған адам өзін бір-екі күн ғана жайсыз сезінеді.
Оның есесіне кейін... – Дәрігер, дұрыс түсініңіз, маған зор міндет жүктелген. Ертең ұрысқа кірісіп кетуіміз мүмкін. Дәл осы сәтте далада гүрс еткен кезекті жарылыс болды. Те­резе әйнектері сылдыр қағып кетті. Мен сөзімді жалғастырдым: – Біз бүгіннің өзіне от-жалынға орана бастадық. Өзіңіз естімей тұрсыз ба? Мұнда тұрған не бар? Сіздің күйгелектігіңізге таң қаламын, жолдас аға лейтенант. Мына жерден кетіңіз. Мені әбден ыза буды: – Екі сағаттан кейін батальон аумағынан көзіңізді жоюды бұйырамын. Өктем, анығырағы, патшайымдай паң әйел басын кекжите қалды: – Бұл үшін сіз жауап бересіз! Біз бұл жерден ешқайда кетпейміз! Осы сәтте Заовражинаның қайда жасырына қалғанын білмедім. Тегі, соны білуге де құмартпадым. Сөзді осылайша доғардым да, есікті тарс жауып, сыртқа шықтым. Матренинодан – Заевтың жанынан Толстунов келді, ну орман арасындағы дөңестен шаршап-шалдығып Бозжанов жетті. Үн-түнсіз отырмыз. Пеште сытырлап от жанып тұр. Пештің аузы ашық. От сәулесі тұсқағаз бетінде ойнайды. Өрнекке еріксіз көз саламын: кір көтеретін сұрғылт қабырғаға үшқұлақ өсімдігінің күміс жапырақтары бейнеленіпті. Әлде, бәлкім, құстың кескіні ме екен.
Терезе жақтауының тұсындағы тұсқағаздың шеті жыртылып, салбыраған бір ұшы жерге тиеді. Құстардың қақ айырылған бұл бөлігін енді ешкім қайта жапсыра қоймас. Үй иелері жайды тастап кетіп қалған, ал біз... Біз уақытша, тіпті дәлірегі, өткінші ғана тұрғындармыз. Төрт бұрышты емен үстелдің бетінде Рахимовтың қағаз шаруашылығы жаюлы жатыр; біздей қылып ұштаған бірнеше бояу қарындаш топографиялық карта бетінен сая тауыпты. Рахимов хабарлама жазып үлгеріп, оны жөнелтіп те жіберген, қазір бір парақ қатты қағазға батальон қорғанысының нұсқасын түсіріп отыр. Тимошин келіп кірді. Биязы мінезді жас лейтенант менің тынышымды кетіріп, ойымды бөліп алмайын дегендей аяғын еппен ғана басады. Сөйтті де, есік алдында селтиіп тұрып қалды. Бара бер! Ол ізет көрсетті де, шығып кетті. Телефон аппараты құндақталған жыртық, кенеп қорапша те­резе ернеуінде тұр. Кезекші байланысшы-жауынгер аппарат қасына барды да, маған бұрылды: – Сізді шақырып жатыр, жолдас комбат. Дивизиядан. Тұтқаны алдым. Звягиннің зор даусын бірден таныдым. Байқап қалдым: Бозжанов шашы мұқият алынған доп-домалақ басын көтеріп маған қарады. Одан қайта еңкейді. Төпелетіп жатыр ма? Бірақ қазір сиретті.
Сөйтіп, комбат, бұл түні тыныш ұйықтайтын боламыз. Әңгіме аяқталды. Толстунов елеңдеп сұрайды: – Не деді? Үгіт-насихат нұсқаушысы сөзді бұдан әрі қазбалай қоймады. Бәріміз қайтадан үнсіз қалдық. Бөлмеміз жабырқау, әзіл де, қалжың да жоқ. Ой келді: осынша торығу мен құлазудың себепкері мен емес пе екем? Түнеріп алып, штабымның үстінен төніп тұрған көңілсіздік көлеңкесін туғызып отырған өзім болып шықпайын! Бітпеген істің жайы еске түседі. Телефоншыға дивизияның санитарлық бөлімінің бастығымен жалғауды бұйырдым. Арада бір минут өтісімен телефон тұтқасын тағы көтеріп, дәл бүгін Горюны деревнясынан майор әйел мен оның көмекшілерін кері шақыртып алуын сұрадым. Сымның арғы шетіндегі өзім сонау Алматыдан бері жақсы танитын ақбас дәрігер-полковник қателік жіберіппін деп өкініп қалды: – Кешірерсің, Момышұлы, есімнен тарс шығып кетіпті! Көсегең көгергір, біреуді жіберіп, сол қараторы сұлуды телефонға шақырта қойшы. Бүгін-ақ кері алдырамын. Қазір шақырамын. Дәл осы кезде есіктен аспаз Вахитов кірді. Ол да самарқау. Кәне, жолдастар, кешкі қонақ асын жасайық!
Бірақ сол бойда-ақ қабаржи қалып, кескінін әлдебір күйініш, үрей белгісі кіреукелеп шыға келеді: – Айтпақшы, жолдас комбат, кешкі асқа бізде қарақұмық ботқасы ғана бар. Мен абыржи қоймадым. Жолдастар, елшілік миссиясын ұйымдастыру керек болып қалды: комбат өзінің өрескел қылығына өкініп, өтініп кешірім сұрайды деу керек. Бозжанов, менің елшім міндетін атқаруға қалай қарайсың? Қалжырап, түсі күреңітіп отырған Бозжановтың кескіні қайтадан шырайлана түскенін байқаймын. Даусы да жарқын шыққан: – Келісемін! Ондай ерліктен бас тартпаймын, жолдас комбат. Ақыр аяғында біздің штаб та жылылық шуағына кенеле баста­ды. Толстунов та сырт қалмаған – тісқаққан аға политрук өзінің елші-досына жылпос Гаркушаны ерте кетуге ақыл қосты. Шынымды айтсам, Толстуновқа іштей таңырқап та қалдым: сайтан алғыр, білмейтін бәлесі жоқ. Әйтеуір, жарты сағаттан кейін қонақтарымыз: петлицасына майорлық белгісін таққан әйел мен Варя Заовражинаны меймандостықпен күтіп алдық. Солай-ақ болсын. Мен дәрігерден кешірім сұрадым да, Варяға басқаларға байқатпай, жұдырығымды түйдім. Сөйтіп, қонақтарды үстелге шақырдық. Варя ешбір бәлденбестен, өз адамымыздай ортаға қосылды.
Асқақ мінезді « қараторы ару » да телефон арқылы өз басшыларымен тілдескен соң, біздің дастарханнан дәм татудан бас тартпады. Әйткенмен, ол қазір де әрбір ұшырасқан сайын сонау Горюныда өзін қалай сілкілеп алғанымды еске салып қоюды ұнатады. Бозарып таң атып келеді. Тыста тыныштық. Матренино мен Горюныға жасалған сирек атыс таңға дейін-ақ тоқтаған; ұйқыға жатқан мен оның дәл қай сағатта доғарылғанын да аңдамаппын. Қараша таңының сұрғыл бояуы ақырындап ашыла түскен. Міне, тұман кіреукесі сейілген аспан кеш мезгіліндегіше аздап көгілдір тартты. Осы әлсіз реңктің көрінуін күткендей-ақ, неміс артиллериясы аяқ астынан бүкіл майданды басқа көтеріп, күңіренген де кеткен. Толстунов және Бозжановпен бірге далаға шықтым. Рахимов та штабта шыдап отыра алмады. Мұншалықты гүрсілді көптен естімеген едік. Атыстың алапат дүбірі үздіксіз жалғасты. Дауылды күнгі сұрапыл толқындар жолындағы кедергіні осылай соққылар еді. Зеңбіректің дамылсыз атқылауы майданнан-майданға ауысты. Дүрсіл біресе оңға кетеді, біресе Филимонов пен Заевтың ротасы жылжытылған жақта дүрілдеп, қайта оралады. Одан атыс толқыны тағы да оңға қарай серпілді. Әлгінде айтқанымдай, күн ашық еді.
Майдан шебі орналасқан ілгеріде әуелетіп әрі-бері қалқыған неміс бомбардировщиктері кейде төмендей шүйлігіп, ажал жүгін төгіп өтеді. Жоғарыда екі бақылаушы-ұшақ « горбач » шыр айналып жүр. Түске дейін біздің артиллерия жауап қатпады. Ойымды ашық айтайын, мұншалықты шыдамдылық – Панфиловқа ғана тән мәнер. Алғы шепте бекінген өз әскерінің рухын демеу үшін оқ шығармай, төрт сағат бойы тыныш жату оңай ма? Төрт сағат тырс етпеу – солдаттың ерлігіне, оның парызға адалдығына сену; сөйтіп сарбаздың да сеніміне ие болу деген сөз-тін. Бұл үнсіздікпен не ұтамыз? Дұшпанның барлық артиллериялық позициясы айқындалды, ал біздікі жасырын. Панфилов жаудың мақсатын зеңбірегінің даусынан аңдай білу керек деп жиі айтатын. Артиллерияның орналасуы, топталуы, атыстың шоғырлануы дайындалған негізгі соққының бағытын анықтауға мүмкіндік туғызады. Әлбетте, бұл ақиқат немістерге де мәлім. Олар атыс толқынын майданнан майданға жылжытып, әскери қулыққа басты. Енді оның дәл қай тұсты бұзып өтуге ниеттенгенін тауып көр! Артиллериялық даярлықтың түрлі әдістері бар. Мәселен: алдымен алғы шепті төмпештеп діңкелетіп барып, атыс бағытын тереңге, түкпірге қарай асырып жіберу.
Немесе бастапқыда екінші эшелон шебін нысанаға алып, резервтерді апалаң-топалаңға салып, зәре ұшырған соң атыс нүктесін ауыстырып, алғы шепті соғу... Сөйтеді де, бас салады! Қарашаның он алтысы күні немістер осы екі әдісті ұштастыра қолданды. Екі сағаттай алғы шепті атқылағаннан кейін, олар Ма­тренино мен Горюныдағы бізді де бірнеше дүркін соққы астына алды. Батальон өзінің жаңа шебінде алғаш рет шығынға ұшырады. Дәл сол минуттерде алдыңғы жақта не болғанын білмедім, немістердің шабуыл жасаған-жасамағаны, қай межеден тиіскені маған белгісіз еді; бірақ олардың артиллериясы нысананы қайтадан өзгертіп, шепті тағы да гүрсілдете ұруға кірісті. Айтқаны айдай келді. Әйтсе де өз батальоным үшін оңай өткен күннің кейбір жайын желдіртіп айта кетейін. Түс мезгілі шамасында Горюныға менің қарауыма дивизия командирі резервінен танкіге қарсы ататын зеңбіректер батареясы келді. Бұл – Панфиловтың жау ниетіне қатысты өз тұжырымын өзгертпегенін, менің шағын торабымды нығайтқанын білдіретін белгі еді. Артиллерияшылар зеңбірек ұңғыларын әзірше қар баса қоймаған Волоколамск тас жолына бағыттап, орман ішіне бекінді. Алдымызда зіркілдеген, күркіреген тасыр-тұсыр үн жалғаса берді. Орман үстін бұйралана көтеріліп, көкті тұтқан қара түтін қаптады.
Ал біздің Горюны орналасқан жотада солдаттардың қауырт қимылы толастаған жоқ. Сарбаздар жер тырмалап, қорғаныс ұяларын үздіксіз қазумен болды. Шакоевтың взводы тас жол бойында жаттығып жатты. Мен оларды шарбақ қасында тұрып, бірнеше минут бақыладым. Әне, танкінің фанер макеті заулап, шұңқырда жатқан жауынгерге қарай төніп келеді. Сарбаз неге қимылдамайды енді? Жоқ, қайткенмен де үлгерді. Атып тұрып, бір сәт бөгелді де, гранатасын лақтырды. Тамаша! Дәл тигізді! Ал анау ап-арық, кеудесі қушиған Шилібаев – менің жерлесім. Енді, міне, қарай гөр өзіне! Сенемін оған, қорыққаннан тұра қашпай, танкіге гранатамен қарсы ұмтылатынына көзім жетеді. Сүйретпе табанға қондырылған макет келесі жаттығу үшін жылжып, орнына қайтты. Граната лақтыруға политрук Кузьминич дайындалып отыр. Солдат киімі – қысқа қонышты ауыр етік, мақталы жылы шалбар, жауырын тұсы қодырайған шинель – бұрынғыша қонбай-ақ тұр. Танк тақалып келеді. Кузьминич ебедейсіздігін жеңбекке тырмысып, жас адамша ұшып тұрды да, құлаш керіп, бұлғаң етті... Сол бойда-ақ Шакоевтің кавказдық сөйлеу мәнеріндегі үні естіледі: – Болмайды. Болмайды, жолдас политрук.
Олай емес... Тырналған, балшық жабысып былғанған хром етікті, денесіне шақ қылып кішірейткен телегерейкесі күйелештене кірлеген сымбатты дағыстандық лейтенант Шакоев, – тегі, үсті-басы жұлым-жұлым болса да, ерекше сәнқойлығын тастамаған сияқты, өмірінде, бәлкім, бірінші рет танкіге қарсы ауыр грана лақтыруға талаптанған қырық жастағы ғылым адамының қасына дереу жетіп келіп, политрукті баппен баулуға кіріседі. Оның: – Аспа, саспа, түсінесің бе? Ұстамдылықпен, жеңіл ғана лақтыр, – деген сөзін естіп тұрмын. Амалсыздан генералдың елеусіздеу, таңқы танаулау өкілі ойға оралды. Маған дивизия штабынан телефон соғып, бізге генерал Панфиловтың бұйрығы бойынша лейтенант Угрюмов бастаған танкі жоюшылар командасының жіберілгенін айтқан. Әдеттегіше қысқа ғана « құп болады! » деп, жинамалы креслома оралып – бұл ыңғайлы кресло-кереуетті әлдеқайдан Синченко тауып әкеліп еді – отырдым да, ойға баттым. Өз хикаятымызда командирдің ой-толғамы туралы талай айттық қой. Бұл сені тереңіне батырып әкететіні соншалықты – кейде, бөлмені, маңайыңдағы ел-жұртты байқаудан қаласың. Күшімді дұрыс орналастырдым ба? Егер жау мына тұстан келсе не әрекет жасамақпын? Егер мына бүйірден жетіп келсе ше? Жиырмасына дейін төтеп беру керек! Сан алуан амалды қарастырасың.
Жаңылыспасам, Лев Толстой « Соғыс және бейбітшілік » романы алғысөзінің нобайларында суреткердің алдында миллиондаған нұсқа тұратыны туралы айтқан. Командир творчествосы суреткер толғанысымен туыстас болуы мүмкін. Жиырмасына дейін табан тіреуім қажет! Командирлік жасампаздық зейініме ден қойған осы сағаттарда Панфилов жүктеген міндет менің өз туындыма, өз перзентіме айналды. Толассыз гүрілдеген атыс толқынының астында отырып толғанамын. Ара-арасында күркіреген сарынның өкпе тұсқа қарай ауысып, одан қайтадан бері қарай бұрылғанын түйсінемін... Міне, біздің зеңбіректердің де гүрілі басталды, міне, біздің жойғыш артиллерияның дүмпуі де жиіледі. Не болып жатыр өзі? Шарпысып үлгерді ме? Немістер шабуылға көтерілді ме? Кешке қарай Заев телефон соққан: – Өздерінің әкесін таныттық, жолдас комбат. Кімнің? Ентігіп, асығып-аптығып, сөзін жалғастырды: – Жусатып салдық. Жақынырақ жіберіп алдық та, көзіне көк шыбын үймелеттік. Оның алабұрта-алқына айтқан сөзін зор төзіммен тыңдадым, сұрақ та қоймадым – мәселе түйініне өзі-ақ келер. Сөйтсем, Заевтың ротасы бекінген өрге минометі бар әлдебір немістер тобы сыналап өтіпті. Тәрізі, барлаушылар болса керек. Винтовканың дүркірете атуынан бірнеше неміс жан тапсырады. Өзгелері қарудың қорғауымен, өлген адамдарын алып, жылыстап құтылады.
Жарты сағаттан кейін Филимонов қоңырау шалып, жағдайды мәлімдеді: орман арасынан келген немістер Матренино станциясына да тұмсық сұғыпты. Біздің жауынгерлер оқ жаудырған соң олар да тайған. Бұл аралықта аспанды қою қара бұл торлап, қар жауып кетті. Бөлме іші аздап күңгірт тартқан. Бір кезде кенеттен ымырт жабылғанын аңдадым, – мұны өзім де байқамай қалыппын. Зеңбірек күркірі ақырындап саябырлады. Москва түбіндегі жаңа шайқастың бірінші күні аяқталды. Өз пайымдауымша, немістер ешбір жерде біздің шебімізді бұза алған жоқ. Алғашқы күні олардың алдыға мұндай мақсат қойған-қоймағанын білмеймін. Шамасы, дұшпан бірқатар жерге сыналап кірсе де, сыр алдырмай, өзінің негізгі соққыны дәл қай тұстан жасайтынын сездірмеуге тырысқан сыңайлы. Тегінде, Панфилов, әлгінде айтқанымыздай, бұрынғы болжамынан айныған жоқ. Әйтсе де, оның да көңілінде күмән бар. Түн ішінде маған телефон соққан: – Амансыз ба? Не істеп отырсыз? Менің де « ермегім » сол. Күніңіз қалай өтті? Мен өткен күннің қорытындысын баяндадым. Әрине, мұның бәрі Панфиловқа мәлім еді: жағдайдың әрбір өзгерісін сол бойда капитан Дорфманға мәлімдеп отырамыз.
Алайда Панфи­лов асықпай, асықтырмай, менің аузымнан сол мәліметті қайта тыңдады. Жұртты әрі-бері сабылтудың қисынсыздау екенін білемін, бірақ... Ойлана келе солай шештім. Ұйықтап, тынығыңыз. Ертең сіздің кезегіңіз. Аппарат қасында тағы да бір минуттей үнсіз тұрдым. Панфи­лов тағы да, – осымен нешінші мәрте, – қайран қалдырған-ды. Ол жиырма-жиырма бес адамдық отряд туралы да, бұларды қайда жіберсем деп, қабырға қайыстырып толғанады. Угрюмовтың осынау шөкімдей ғана командасы да – генералдың резерві. Дивизия командирінің шаруасы оңай емес! Ал ертең-бүрсігүні немістің соққысы күшейген үстіне күйшейген шақта біздің гене­рал жаңа резервтерді қайдан алмақшы? Телефон маңынан ұзаған соң штаб үстелінің басында тапжылмай отырған Рахимовқа генералмен арада болған әңгімені қысқаша айтып бердім. Киініп, сыртқа шықтым. Жердегі қарды ұйытқыта үйіруге дәрмені жетпеген жел ұшқындаған ақ қылауды ала қашады. Бұдан бірнеше сағат бұрын ғана қап-қара қылып сыпырып тастағандай тас жол енді мамық ұлпаға оранып, жақындағы да, алыстағы аппақ әлеммен астасып жатыр. Түнгі ақшыл мұнарды ара-арасында зеңбірек даусы ғана тітіретіп қояды. Міне, Матренино жақтан тарс еткен үн естілді.
Міне, мұндағы ашық төбешікте де бұлыңғыр сәуле жылт етіп, соңынан гүрс еткен толқын жүгіре жетті. Тағы да бірнеше минут тыныштық орнай қалады. Одан сатырлаған жарылыс және жалғасты. Немістер дәл өткен түндегідей Матренино мен Горюныны назардан тыс қалдырмай, жүйкемізді ширықтырып, оқпен түртпектейді. Дөңді бөктерлеп Москва бағытына қарай, тас жолды қиып өтетін теміржол табанына беттей беріп, – ондағы жол үйшігінің қасында да күзетіміз бар, – Угрюмовтың отрядын кездестірдім. Жұлдызсыз көкте жаңа пайда болған ақ шымылдық әлдебір әлсіз сәуле шашыратып, түн түнегін ағараңдатып тұр. Сырмалы кеудеше киген аласа бойлы, талдырмаш қана Угрюмов түн ішінде маған тағы да бала секілді көрінді; өзі мені танып, сарбаздарына: – Тоқта! Мен оған генералдың тас жол бойымен Ядрово деревнясына барсын деген бұйрығын жеткіздім. Угрюмов көңілсіздеу кейіппен тамағын кенеді. Осында қонсақ па деп ойлап едік, жолдас аға лейтенант. Угрюмов өзінің сонадайда қараңдап тұрған командасына бір қарап қойды. Әрі қарай асайық. Әйтпесе босқа қалжырап әуре болармыз. Қоштасарда ол: – Бірге соғыса алмағанымыз өкінішті, – деп қалды.
Бұдан бірнеше күн бұрынғыдай, осынау бозбала дерлік жігіттің аузынан шыққан мұнша байсалды сөз тағы таңырқатты. Орыстар көбінесе амандасып немесе қоштасып тұрып, қолыңды сілкілей ұстап, осы арқылы өзіңе деген достық ықыласын, сый-құрметін білдіреді. Угрюмов тек білегімнен қысты да қойды. Сығымдай мытығанда ересен күшін сезініп: « Қолының қарулысын қарашы! » деп ойладым мен. Ол ізет етті де, өз адамдарына қарай жөнеді. Штабтық үйімізге, шамамен, түн ортасына қарай бір-ақ оралдым. Ұйқыдағы Рахимовтың біркелкі пысылдағаны естіледі. Аса ұқыпты бұл жігіттің бойында өзім өзге ешкімнен кездестірмеген айрықша бір қасиет бар. Егер оған: « Үш сағаттай ұйықтап ал » десең, дәлме-дәл үш сағаттан кейін көзін ашып, орнынан тұрады. Оятып жатудың қажеті жоқ. Мен отырып алып тағы ойландым. Түнгі тыныштықты бұрынғыша арагідік жарылыстар дүмпуі бұзады. Ойымның бәрі сол жақындап келе жатқан кезегімізге берілген. Өзінің дәл уақытында Рахимов та орнынан тұрды. Кросло-кереуетке созыла жатып, көпке дейін көз іле алмадым. Алдағы күнді ойлап, елегізумен болдым. Тек таңға қарай талықсып кетіппін. Таң сәл бозарысымен-ақ атыс толқыны бүкіл майдан шебін шарпыды.
Немістер тура кешегідей соққылаған – гүріл біресе оң жаққа ауысып, біресе қайта оралып солға жылжып, одан тағы да оңға лықсыды. Осылайша таң алагеуімде алдымыздағы күркіреуік-маятник әрі-бері ауытқып, тербелді де тұрды. Зеңбіректер сарынына құлақ түре отырып, еріксізден, дивизия шебінің әзірше барлық майданда берік екенін, ал немістердің, қай межені діттейтінін білдірмей, соққы даярлап жатқанын аңдаймын. Біздің артиллерия өткен күндегідей емес, бірден жауап қайтара бастады. Зеңбіректеріміз тұс-тұстан гүрсілдеді. Сыртта күн әжептәуір ағарды. Қар үстінен бұлтты аспан төніп тұр. Кенет дыбысынан немістердің атыс тәртібіне өзгеріс енгенін аңғардым. Дивизияның алғы шебінің орта тұсынан солға қарай – тас жол бойындағы Ядрово деревнясы маңында тарсыл жиіледі. Ал шептің оң қанатын атқылау қарқыны бәсеңсіген. Енді ешбір күмән қалмайды: бір қапталды жеке-дара зеңбірек пен батарея соқса, екінші жақты орасан ұңғысын бағыттаған дивизион ұрып жатыр деген сөз. Расында, дұшпан сол қапталдан оқ-дәріні аямауға айналды, ондағы дүбір біртіндеп күшейіп, екпін ала түсті.
Ендеше, бәрі түбегейлі шешілген, бұзып өтетін меже белгіленген; жау енді, Панфилов күнібұрын болжағанындай, біздің орталығымыз бен сол жақ қанатты зеңбірек күрзісі арқылы барынша төпелеп, өзіне жол ашуды көздейді. Бөлмедегі бәріміз жүзіміз сұрланып, үнсіз қалдық. Жүйке ширығатын таныс сәт – немістердің шабуылын әлі алғы шептен шалғайда жатқан өзіміздің штаб үйіне-ақ күтіп отырмыз. Аздап сергіп, серпілу үшін дивизия штабындағы капитан Дорфманға телефон соқтым. Әшейін, бір-екі ауыз тіл қатысып, дауысын естігім келеді. Әрдайым сыпайы, ашық-жарқын Дорфман менің сәлеміме жауап қайтаруды да ұмытып кетті. Дауыс ырғағынан: не керек өзіңе, сол жайбарақат қалпыңда тыныш отыра бермейсің бе деген ыңғай сезіледі. Мембрана ақырын ғана тырс ете түсті. Арғы жақтағы тұтқа орнына қойылды. Арада, шамамен, бір сағат өткенде немістер атысты біздің майданның түкпіріне қарай алмастырып, Матренино мен Горюныны, Заевтың ротасы бекінген кенерді төмпештеді. Дәл осы сәттерде немістердің танкілері мен жаяу әскерінің де алға ұмтылғаны даусыз. Атқа жегілген артиллериялық зеңбіректер шепті бұзып кірген немістерден шегініп, атыс позицияларын өзгертіп, біздің тұсымыздағы тас жол бойымен заулап өте ме деп күткен едім. Жоқ, бірде-бір зеңбірек қыбыр етпеді.
Бұдан артиллерияшыларымыздың тайсалмағанын түсіндім. Тұтқаны көтердім. Мембранадан Панфиловтың қарлығыңқы таныс даусы анық естілді: – Жолдас Момышұлы, сіз бе? Дұшпан оқ астына алды. Неткен атыс? Дәлірек айтыңыз! Былай жасаңыз, жолдас Момышұлы, далаға шығыңыз. Сіз артиллеристсіз ғой. Не болып жатқанын өз көзіңізбен көріңіз, жарылыстарды бақылаңыз. Содан соң маған мәлімдеңіз. Қылышымның қайыс бауын иығымнан асыра тастай салып, әзірге терезелерінің әйнегі сау штаб үйінен ашық аспан астына шықтым. Есік алдында кезекшілікте жүрген Гаркуша тұр. Ол қаруын сақ еткізіп, ізет көрсетті. Шыдауға болады, жолдас комбат. Сақшы жазда – аптапты, қыста аязды күзетеді. Ешқашан қыңбайтын, сөзге тапқыр ат айдаушының қасынан ұзаған соң шарбақ сыртына шығып, ақ ұлпа қар жамылған тас жолға қарай беттедім. Әзірше жол төңірегіне автомобиль дөңгелегінің ізі түсе қоймапты. Көз жететін маңайдан жаяу да, аттылы да ешкім көрінбейді. Деревня тына қалған. Бір бүйірде қарауытқан орман арасынан ақ жалын жалтылдап тұр. Сол жерден біздің ауыр зеңбіректер алыс межені оқ астына алғандай. Бұлардың атысының дыбысы неміс зеңбіректерінің жер күңіренткен дүмпуінің қасында түк естілмейді десе болады.
Ана жер-мына жерде бризант гранаталар гүрс-гүрс жарылып, шрапнель оқ тасыр-тұсыр етеді. Құлақ тігіп, немістердің бұрынғыша үстемелете атып жатқанын аңдадым. Көз сала қарап, оқтарының жан-жаққа шашырап, бір-бірінен өте алшақ құлайтынын байқаймын. Бәрі кезектесе қатар түсіп, бірнеше жарылысқа ұласып, жантүршіктіре, нысанаға түйдектеле тиетін ең дәл, өте қатерлі снарядтар жоқ. Әуеде мақтаға ұқсаған түтін түйдектері пайда болды. Бірақ бұлар аса көп емес. Түтін көбіне қар бетінде бұрқылдайды; бұлар тым аласа болғандықтан, гранатаға толтырылған оқтың самғай ұшуына кедергі келтіреді. Мұндай жарылысты артиллеристер « тұмсықпен соғу » дейді. Ал тым биіктегі жарылыс « тырна қанаты » деп аталмақшы. Немістің түгел дерлік снарядтары – ашық алаңға арналған бризанттығы да, орман ішіне шашырата ұратын бытыралары да тура осындай оқтар еді. Біздің жауынгерлік тәртібіміз – жеке-жеке окоптар тізбегі тығыз емес: немістің жобалап атқан сирек соққылары нысанасына дари қоймайды. Иә, Панфиловпен сөйлескен сәтте соққылары салмақты деп бекер айтқан сияқтымын. Штабқа қайта келіп, Панфиловқа аулада көрген жәйтті баяндадым. Бастырмалатып, керекті де, керексіз біраз сөзді сапырдым білем. Генерал неғұрлым көбірек сөйлеуімізді ұнатады деп ойлап, осыны Панфиловтың қызық мінезіне балайтынбыз.
Ал бізді « Қысқа сөйле, нақты айт! » деп тәрбиеледі емес пе. Істің жайын тақ-тұқ еткізіп баяндайсың да, жөніңе кетесің. Панфилов болса, сөзіңді құлақ қоя тыңдап, әр нәрсенің ұсақ-түйегіне дейін тәптіштеп сұрайды. Шамамен, жобалап алғанда неше метр, жолдас Момышұлы? Бұл – Панфиловтың білгірлігін байқататын ерекшелік. Ар­тиллерия позициялары нысанадан неғұрлым алыс болса, оқ та соғұрлым шашылып түспекші. Біздің алғы шеп әлдеқашан бұзылған да шығар, бірақ неміс артиллериясының шебі өте ұзақта, ең шеткі межеден атқылап тұр. Кейінірек пайымдағанымдай, дәл әлгі кезде алдыңғы жақта шайқасқан әскерлермен Панфиловтың байланысы үзілген екен. Снарядтардың жайылыңқылық мөлшері, Горюныдағы жарылыстар сипаты, өзге де бірқатар белгі оған арагідік байланыс орнына қызмет етіп, майдан ақпарын жеткізген болып шықты. Немістердің ату қарқыны бұрынғысына қарағанда күрт бәсеңсіді. Снаряд жарылысы сиреді. Панфиловқа осы өзгеріс те баяндалған. Оның мырс етіп күлгенін естідім: – Ім-м... Позиция ауыстыру ғой. Алдында саусақ ұшымен түрткілеп көрсе, енді әзір болыңыз: жұдырық сілтейді. Уақыт зуылдап өтті. Заев телефон соққан сәт түс әлеті еді. Бас көтертер емес. Заев менің жауабымды күтіп, бөгелді.
Екі иінінен демалып, ырс-ырс етеді. Бұған не дейін? Алыстан бет қаратпай ұрған минаға қарсы винтовкадан оқ ату қисынға келмейді. Ең бастысы, адамдарды аман сақтау. Бұйрық бердім: – Тырс етпей жата тұр. Шабуылдап жететін болса, баудай түсір! Немістер бұл мезгілде Матренино станциясына тақалған еді. Онда да минометтерін әкеліп, біздің окоптарды төпелеуге кірісті. Жауынгерлер мұнда да тоң жерге бұғып, тайыз шұңқырларды сағалады. Станция іргесіндегі селдір бекінісімізді мина астына алған немістер шабуылға шыққан. Оларды оқ атып қарсы алдық. Алғашқы соққы оңай тойтарылды. Алайда шегінген жау әрбір окопты, әрбір винтовка ұясын белгілеп үлгергендей. Он шақты ұңғыдан тағы да мина жаудырды. Арагідік окопқа ұшқан сна­ряд жарықшағы сарбаздарды жайратпай қоймайтыны түсінікті. Жараланғандар қар бетімен жылжып, поселкеге қарай жылжи бастады, ауыр жаралыларды санитарлар арқалап әкетуге кірісті. Мұның бәрін маған телефон арқылы Филимонов хабарлап тұр. Ол кенеттен мәлімдемесін бел ортадан үзді: – Тағы анталап келеді, жолдас комбат. Филимоновтың Заевтан бір айырмашылығы – қобалжуын байқатпайды, дауысы әрдайым нық. Табандылығы мен батылдығын алыстан-ақ аңғарамын. Мен оған: – Пулеметшілерге шабарман жөнелт.
Біраз тыныш жатып, жауды жақынырақ жіберсін, – дедім. Түсіндім. Тойтарамыз! Арада бірнеше ғана минут өткенде Филимонов қайтадан баяндады: – Серпіп тастадық, жолдас комбат. Қарсы алдынан оқ жаудырып едік, бірден безе қашты. Мен Филимоновтың өз-өзіне сенімділігін, ұстамдылығын ылғи жоғары бағалаушы едім. Осы қасиетімен солдаттарға оңды ықпал етеді. Қазір менің де жанымды жаралап алудан сақтанып, аса жабырқатпауды қалап тұр. Сайтан алғыр, мұндайдың не қажеті бар? Тіксіне сөйледім: – Аса көп емес деген не сөз? Нақтырақ айт. Анықтайын, жолдас комбат. Ұзамай Филимонов өлгені, жараланғаны бар, ротаның жиырма адамнан айырылғанын мәлімдеді. Енді маған немістердің Матренино маңындағы тактикасы айқындала түскен. Олар адам күшін аман сақтауды, ілгері жылжығанда көп қан төкпеуді көздейді. Ондай шығынға ұшырағанша уақыт жоғалтуды құп көреді. Бірақ бұлар бізге Матренино үшін қанша сағатын сарп етер екен? Мұны есептеп шығу қиын емес. Екі мәрте өңмеңдеп кіргенде екі жолы да қарсы алдынан жауған оққа кезігіп, дереу кейін серпілді, әйтсе де, менің солдаттарымды минамен төпелеуді тоқтатқан жоқ. Екі рет соққанында Матренино станциясының жиырма қорғаушысынан айырылып тындық.
Бүйте берсе, Филимонов ротасында қалған солдаттар қашанға дейін тірі тұрады? Осындай ауыр-ауыр он бомбалау қайталанса, жаппай қырылып бітеді дей беріңіз. Бұл сұмдық қай кезде болуы мүмкін? Тек бүгін емес. Ал ертең Матренино окоптарында аздаған ғана, ең соңғы жауынгерлер атысып, тырбанып жататыны анық. Қалайда, ар-намысқа кір келтірмей, жауынгерлік борышымызды абыроймен өтейтінімізге сенімдімін. Жоқ, менің борышым – міндетті орындап, жиырмасына дейін табан тіреп тұру. Тек станцияны қалай сақтап қалмақпын? Көпірден әрі қуып тастадық. Ал қазір минаның астына алып, әкетіп барады. Шыдатар емес, жолдас комбат. Моторларының гүрілі анық естіліп тұр. Ұқтың ба? Осыны жауынгерлерге түсіндір. Арада тағы біраз уақыт өтті. Терең креслоға жайғасып алып, қабырғаға қарап, ойға батамын. Тұсқағаздағы парлап самғап жүрген құстарды елестететін сол баяғы жапырақтар кескіні көзіме түседі. Жайылған қанаттарына, имек тұмсығына үңіле қараймын. Терезе жақтауының тұсында қағаздың жыртылған бір шеті еденге тиіп, әлі жалбырап жатыр. Жұлынып қалған бұл құстарды енді ешкім көтермейді. Үнсізбін. Штаб бөлмесіндегілердің бәрі де тым-тырыс. Штабымның бастығы, бір орыннан тапжылмайтын, тыңғылықты Рахимов үстелге еңкейіп, әлдене жазып отыр.
Өзіңіз сырттай білетін Бозжанов – мен оны штабтың отырмайтын бастығы деп атаймын – кез келген мезетте шыға жөнелу үшін шинелі мен құлақшынын киіп алыпты: тапсырмамды күтіп, елең-елең етеді. Батальонның штаттан тыс комиссары іспеттес, арамыздағы шені жағынан ең жоғары Толстунов та малақайшаң күйінде кереуетке жайғасқан. Оның әдеттегі еркін, тәуелсіз кейпі көзден бұл-бұл ұшқандай. Өзі қабырғаға сүйене кетпей, кеудесін тік ұстап, ара-арасында ағытулы жүретін сарғыш-жасыл гимнастеркасының қайырма жағасын мұқият ілгектеп қойыпты. Таңертеңнен бері-ақ: « Маған тапсырма бер, комбат! » деп жүр. Байқауымша, бұл да Бозжанов секілді әрекетке құлшынады. Штаб менің сөзімді күткен. Бірақ не айта қояйын. Іштей толғанғаннан өзге шарам жоқ. Тағы да ызылдаған нәзік шиқыл естілді – телефонға шақырады. Тұтқаны көтердім. Қайтадан Заевтың ентіге тыныстағаны естілді. Үздік-создық сөзінен, тәрізі, орыстар қырылып бітті деп ойлаған немістердің орманнан қайта шығып, сонда да тұтылып қалудан қорқасоқтап, шепке тіке тартпай, қос қапталдан орағыта өтуге ұмтылғанын ұқтым. Әне-міне, қанды шеңгелді батырып, бүріп жібермекші. Екі мәрте тойтарыс бердім. Байқауымша, ол шегінуге бұйрық береді деп күтетіндей. Не бармыз, не жоқпыз!
Нар тәуекел. Бірақ сөзімді жалғастырдым: – Қоршай берсін! Бір адым да шегінуші болма! Тырс еткен дыбыс шықты... Байланыс үзіліп, мембрана кенеттен тына қалды. Заевпен арадағы сөзіміз ортасынан кесілді. Айқай салғанмын: – Тимошин! Байланыс взводының бастығы, жас лейтенант албар жақтан лып етіп жетіп келген. Ылғи маңайдан табыла қалатын ол, тіпті көзіне түсіп, қас-қабағыммен де ойын бөліп алмайыншы деп сақтанғандай, аяқ басқан сыбдырын білдіртпейді. Заевпен байланысты қалпына келтір! Осынау әскери сөз оның көгілдір көздерінен-ақ көрініп тұрғандай еді. Келесі секундта ол терезе сыртынан жүгіріп өтті. Панфиловқа телефон соқтым: – Мәлімдеуге рұқсат етіңіз. Белгідегі рота екі дүркін шабуылды тойтарды. Қазір қоршауда қалды. Арадағы байланыс үзілді. Баяндағанда жағдайды еріксізден асырыңқырап айтыппын. Заев маған әлі де шығатын дәліздің бар екенін мәлімдеді ғой. Рас, немістер оны бұғанша бітеп те үлгеруі ықтимал. Жоқ, мен өз командиріме істің барысын мейлінше дәл, шынайы жеткізуге міндеттімін. Сөйттім де, ротаның жолы әзірге түгелдей жабылмаған болар деп өз-өзімді түзеттім. Панфилов тамағын кенеді де қойды.
Көңілімнің терең түкпірінде « Белгіні тастап, бері қарай өтіп кетсін » дей ме деген дәме бар. Жоқ, ол мұны айтпады. Мен сөзімді жалғастырдым: – Матренино үшін ұрыс жүріп жатыр. Немістер онда да екі мәрте бұза-жара өтуге әрекеттенді, бірақ оқ жаудырып, тойтардық. Ал Горюныда тыныш. Волоколамск тас жолына тосқауыл болып тұрған шағын қамалымыз – Горюны сол күні жан-жағынан қымтаулы еді: сол жағында Филимонов пен Заевтың ротасы, асфальттан тікелей – Ядрово селосындағы қорғаныс торабы, оң жағында Панфилов штабы орналасқан Шишкино деревнясы тұр. Генерал: « Горюныдағы ротаны станцияға жіберіңіз » дейтін шығар; сөйтіп, тағы бір рота тауып оны Горюныға жөнелте ме деп күттім. Жоқ, бұл үмітім де ақталмады. Панфилов: – Жағдайдың бәрін мәлімдеп тұрыңыз, жолдас Момышұлы, – деді де, тұтқаны орнына қойды. Не болып қалды онда? Түсіндің бе? Онымен арада байланысым жоқ. Жағдайың қалай? Дегенмен оқасы жоқ. Шыдап береміз. Мәлімдеймін. Маған ол тағы да еңсе езетін хабармен берекесін алып, жанын күйзелтпейін деп тұрғандай көрінді. Ал ауырлары осында, поселкеде. Қазір бес арба барады.
Филимонов: « Бес арбаңыз не, екеуі де жетеді! » деп шыр ете түсер дегем. Бірақ ол қарсылық білдірмеді. Сайтан алғыр, соншама шығынға ұшырағанбыз ба?! Сөйлесіп болғаннан кейін жаным сыздап, телефонның қасында біраз тұрдым. Одан соң бұрылып, Бозжановқа айттым: – Пономаревқа барып кел, жаралыларды алып шығу үшін Филимоновқа дереу бес арба жіберсін. Бозжанов жұлып алғандай: – Бесеу ме?! Менің осынау сезімтал, елгезек жерлесім, әлбетте, жігерімнің құм болғанын сезініп-ақ тұр, әмірімнің де қаншалықты ауыр екенін жақсы түсінеді. Сол бойда Толстунов атып тұрған: – Комбат, бәлкім, мен барып қайтармын? Тағы да аңдаймын: Толстуновтың бұрынғыдай ырғатылған әдеті жоқ, сергек. Оның жинақы кейпі: « Маған арқа сүйе! » деп тұрғандай. Отыра тұр, – дедім мен. Қайтадан Бозжановқа қайырылдым: – Арбаларды ал да, станцияға тарт. Сонда барып, мән-жайға қанығып қайт. Өзінің бірталай дамылдаған кезімізде бұлтия қалған беті, кеше ғана жылтырап жүрген жүзі бір таңның ішінде қуарып, жүдеді де қалды. Езуінен кетпейтін күлкісі де зым-зия жоғалыпты.
Ұшқыр да байыпты жігіт ізет көрсетіп, шығып кетті. Толстунов кереуетке қайта тізе бүкті, мен креслоға жайғасып, сең соққандай күйде қабырғаға қадалдым. Тағы да ой иектейді. Заев қоршауда. Филимоновтың сарбаздары бірінен кейін бірі қатардан шығып жатыр. Не істеймін? Жиырмасына дейін қалай шыдамақпын! Сыртқа шығып, ұрыс дүбіріне құлақ қойып, олай-бұлай қыдырыстауға көңілім ауды. Құлақшынымды киіп, қылышымның қайыс бауын иықтан асыра тастап, штаб үйінің есігі алдындағы басқышқа аттадым. Тағы да сақшыға көзім түседі. Бұл енді Гаркуша емес еді. Сонда кім? Жағасын көтеріп, желден ықтасындаған аласа бойлы қызыләскер бүкшиіп, мылтығын құшақтай ұстап тұр. Милығына баса киген малақайының құлақтарын түсіріп, бауын байлап алыпты. Аяғымның дыбысын естіп, лезде бері қарады да, қаруын сақ еткізіп, ізет көрсетті. Шилібаев! Өзінің қоңырқай суалыңқы жүзі, тәмпіш келте танауы аяздан қызарып кетіпті. Бір мезет, әлдекім қамшымен осып жібергендей, тұла бойым дір етіп, қимылсыз қалдым. Шилібаев! Бәрі күні бүгінгідей көз алдыма келді. Мен арық деп атаған бұлақ басындағы бір минут. Өзімді жылап тұрған шәпеті денелі жерлесімнің орнына қойып көрген сәт.
Ар-ұяттан жұрдай болып, жарлауыт жиегінде ату жазасына бұйырылып тұрмын. Және мені мерт қылатын жаудың оғы емес, сатқындығымды кешірмей, әскери әділдікті іске асыратын Отанның өз адал ұлдарының оғы. Басқышқа аттап, үскірік аяздан дірдек қаққан Шилібаевты көрген заматта санамда ештеңеден тайынбай, өз-өзіме үкім кесу туралы ойдың зулап өткені рас. Сақшының сәлеміне үнсіз ишарат жасап, тас жолға қарай беттедім. Жер-жерде жүріп жатқан ұрыс дүбірі бірде көмескі, бірде айқын естіліп тұр. Өз штабымен бірге Панфилов орналасқан Шиш­кино деревнясы жақтан құмыққан тарсыл құлаққа жиі жетеді. Іргедегі орман арасынан да біздің зеңбіректер гүрс-гүрс соққылайды. Сондағы ағаштар үстінен әлсін-әлсін бытыра оғының дөңгеленген аппақ түтіні көтеріліп қояды: немістер батареяны жаншып тастауға тырысып, жоғарыдан оқ жаудыруын тоқтатар емес. Қазір « тұмсықпен соғу » да, « тырна қанаты » да жоқтың қасы еді – жау өз артиллериясын жақын әкелді. Ұйытқыған жел алыстан дамылсыз тақылдаған пулемет үнін жеткізеді. Сонау алдыда, орман қатарынан әріде біздің « қырықбес » деп аталатын танкіге қарсы зеңбіректеріміздің іске кіріскенін аңдаймын. Ма­тренино станциясы тұсынан тұтаса атқылаған минометтердің әлсіз дыбысы құлаққа шалынады.
Ал мұнда, Горюныға немістер ара-арасында ғана бірді-екілі жарықшақты снарядын тастап қойып отыр. Ана жерден де, мына жерден де қар бетіндегі қап-қара жарылыстар дағын көресің. Аппақ ұлпа бүркенген тас жол бойының да әр тұсынан таяз шұңқырлар қарауытады. Терең ойға шомып, бір тармағы Матрениноға шығатын жол торабына қарай аяңдадым. Алыстан-ақ байқадым: осынау таптауырын сүрлеумен жаралылар тізбегі шұбырып келеді. Аңсаңдап, аяғын әрең басқан кейбіреуі, арасында бір тоқтап алып, қайтадан ілбиді. Мен жол айрығында күте тұруды ұйғардым. Алдыдағы сүйретілген Голубцов екен. Алдыңғы күні алакөбең шақта тастай қатты жерді, от ұшқынын шашырата, құшырлана қазып жатқан осынау бойшаң солдатты – батальонның ән бастаушысын ә дегенде танымай да қалдым. Шинелін желбегей жамылыпты. Гимнастеркасының жағасы иық тігісі тұсына таман аздап жыртылғаны байқалды. Біртүрлі қақиып, жансыз көрінген мойны ақ дәкемен жаңа ғана таңылған секілді – қан көп сіңе қоймапты. Мен оны дауыстап шақырдым. Тоқтай қалған ол еңсесін қинала түзеді. Қан-сөлсіз өңі сарғыш тартқандай көрінген. Көзі шүңірейіп кетіпті. Өзіңіз білесіз: кәнігі солдаттар тілді келеді. Кейде – бұл да сізге жақсы мәлім, – жаралылар да рухыңды көтеріп тастайды.
Жоқ, бұ жолы ондайдан үміттенбеген сияқтымын. Ол жерге бір түкірді. Қызғылт түкірігі сіре қардың бетіне жайылып түсті. Голубцов жауабын берді: – Егер олайша ұстасақ... – Ол тамағы қырылдап, бір тыныстап алды. Сөйтті де, аяғын зорға басып, әрі қарай ілбіді. Жыртқыш құстарды осылай аулайды 1 Шаруашылық взводына Пономаревқа соғып, оған Горюны арқылы Москваға баратын кез келген машинаны тоқтатып, жаралыларды отырғызып жіберуді бұйырдым да, штабқа қайта оралдым. Келсем, кереует шетінде өзім шығып кеткен кездегідей тықыршып, Толстунов отыр. Үстелден лып етіп Рахимов көтерілді. Оның аузынан « Баяндауға рұқсат етіңіз » дейтіндей емеурін белгісі байқалмайды. Бір қарағаннан-ақ түсіндім: ешбір жаңалық жоқ, Заевпен арада байланыс орнатылмаған, Филимоновтың ротасы бекінген меже әлі де миномет астында. Рахимовқа « отыр » деп ымдадым да, өзім креслома жайғастым. Құлағымнан Голубцовтың қырылдаған үні кетпей қойды. Иә, станцияны ұстап тұра алмаймын. Минометтер сарбаздарымды шетінен-ақ біртіндеп жусатып бітеді. Бұлайша қорғану – шепті қолдан беру деген сөз. Бүгін болмаса, ертең айырыламыз. Қаншалықты толғансаң да, төніп тұрған ажалдың алдын алатындай дәрмен жоқ.
Біздің қазақта: « Жүрегің жарылар болса, тарс кетсін » деген мақал бар. Қашып құтыла алмайтын қияпатты күтіп, қимылсыз отыру жанымды күйзелтіп, өзегімді өртеді. Мәсісін киіп Вахитов келіп кірген. Кете бер. Штабымның асқа менсіз отырмайтынын білемін, Толстунов пен Рахимовтың аш жүргені де мәлім, бірақ дәл осы сәтте тамақ жайын ойлауға шамам жоқ еді. Тағы бірнеше минут үнсіз отырдық. Байланыс желісі үзілген, жолдас комбат. Біздің армияда байланыс үшін жоғарыдан төмен қарай жауап беру қағидасы қалыптасқан-ды. Яғни, өз қарауындағылармен жалғастыратын желінің мүлтіксіз жұмыс істеуіне ең алдымен бастық мүдделі. Әйткенмен, Тимошинды шақырып алдым. Екі қайыс бауын бойына қона қалған теп-тегіс шинеліне айқастыра тағып, сұрғылт құлақшын маңдайында жарқыраған қызыл жұлдызын тура кеңсірігінің үстіне дәлдеп, әскери формасын қатаң тәртіппен киген Тимошин менің « жөнел » деген сөзімді күтіп тұр. Мен одан: – Заевқа кеткен адамдардан дерек бар ма? Бар. Тимошин кілт бұрылып, соңынан есікті тық еткізіп ақырын жапты да, бөлмеден ғайып болды. Тағы да қызғылт түсті имек тұмсық құстарды үн-түнсіз шоламын. Заев... Не болды екен, ротасы не күйде?
Кенеттен бет-аузын жирен түк басып, үңірейген әйнексіз жақтауға маңдайын тіреген күйі қабағы түксиіп, маған тесірейе қарап тұрған кескіні көз алдыма келді. Дивизияның әскери трибуналы үйінің қасынан оны осындай кейіпте көргенмін-ді. Өз-өзіме қатыгездік жасау қолымнан келер ме еді? Менің де басыма дәл сол күн туа ма: қырынбағам, жағамда – петлицам, құлақшынымда жұлдызым жоқ, суық үйдің терезесі жақтауын сығымдай ұстап, тесіле қарап тұрар ма екенмін? Жо-жоқ! Құқым жоқ ондайға! Құлағымда Звягиннің: « Осы шептен бір адым артқа шегіну сатқындық, қылмыскерлік болып саналады » деп гүрілдеген қатқыл даусы күңгірлейтіндей. Жоқ, ондай қылмысқа бара алмаспын! Адамдарымнан айырылсам да, шепті ұстап тұра алмасам да, ар-намысқа кір жұқтырмаймын. Бірақ шепті жиырмасына дейін ұстап тұру туралы жалғыз ғана соңғы борышымды өтей алмасам, менің ар-намысым кімге қажет... Ұстай алмаймын! Қазір бұл айқын болды. Панфиловтың Алматыдағы бір кеште: « Батальонмен бірге өлу дейсіз бе? Он, жиырма, отыз шайқасты бастан өткеріңіз, тек батальонды аман сақтап қала біліңіз! » деген сөзін Мәскеу түбіндегі майдандарда талай еске алып едім, бұ жолы да қайтадан ойға оралды.
Алайда біздің генерал алдыңғы күні: « Сізге ауыр болады. Өте ауыр » деп қалды емес пе. Мұны міндетті толық түсінген кезімде барып бірақ айтқан. Жолдас генерал, енді не істеймін, қандай шешім қабылдаймын? Мен тапсырманы орындай алмайтын болдым ғой! Орнымнан тұрдым да, ерсілі-қарсылы жүріп, Рахимовтың қолымен өзіміздің штабтық қағаз шаруашылығы ұқыпты реттелген үстел қасына тоқтадым. Картаға үңілемін. Міне, жіңішке көлбеу жіп секілді теміржол таңбасының түбіне үріккен қойдай бір шоғыр болып орналаса қалған бірнеше қара белгі – Матре­нино станциясы мен жапсарлас поселке. Матренино маңындағы жазық даланы жер-жерден жасыл орман белгілері қоршап тұр. Немістер орман арасында – оларға оғымыз жетпейді – теп-тегіс, ашық алаңдамыз. Тегінде, менің де қалың ағаш іргесін сағалап, қорғаныс шебін орман жиегіне орналастыруым керек пе еді? Онда поселке айналасын нысанада ұстап, алаң төңірегін оқпен кесіп тастар едік-ау. Енді өкінгеннен пайда не, бәрі де кеш. Дегенмен көкейімде бұлыңғыр бір үміт сәулесі қылаңытқан. Егер Филимоновке станцияны тастап кет деп бұйырсам, оның ротасы жолды мына орман жиегінен оқпен қорғап, немісті әрі қарай жылжытпай қоймай ма. Ал осының сәті түсер ме екен?
Түсуі әбден мүмкін. Жоқ, станцияны қалдырып кете алмаймын! Ондай бұйрық беруге қақым жоқ! Бірақ басқа не амал бар? Қол қусырып, істің ақырын күтіп отыра бермекпін бе? Телефоншыға айттым: – Дивизия штабы жауап қайтарар ма екен, тексерші. Телефоншы дивизия штабының шартты атын атап, ұзақ айқайлады. Айтпаса да түсінікті еді: жауап жоқ. Ол: – Тырс еткен дыбыс жоқ... Тым-тырыс, жолдас комбат, – деп мәлімдеді. Мен телефоншының аузынан әлдеқалай шығып кеткен осынау сөзді іштей қайталадым. Тым-тырыс... Расымен, солай болғаны ма? Үстел үстіндегі көп қағаздың арасында жатқан қызыл устав кітапшасын жұлып алып, парақтадым. Кенет Панфилов қарындашпен түсірген үш сызықша көңіл аударды. Асты таңбаланған жолдарға көз жүгіртсем: « Жаудың көзін жоюға ұмтылғанымен, мақсатына жете алмаған адамды емес, жауапкершіліктен қорқып, әрекет етпей, ең шешуші сәтте барлық күш-құралды жеңіске жету жолына жұмсамаған адамды жазғыру керек » делініпті. Оқыдым да, кітапшаны орнына қойдым. Бұл – шешімге келген мезет еді. Телефон тұтқасын көтеріп, Филимоновты шақырдым. Жағдай қалай? Жермен-жексен қылып, таптап өте шыққысы келетін сияқты.
Егер баса-көктеп жететін болса, атудың қажеті жоқ. Не дейсіз? Немістің қалағаны болсын. Станцияны беріп кет. Абдырау, қорғалақтаудың бәрі өзім аттап өткен « табалдырық » сыртында қалып үлгерді. Әскери адамдарға, әріптес бауырларға мұндай шешімге келместен бұрын бес келі салмақ жоғалтып, бес жасқа қартаюға тура келетінін түсіндірудің қажеті болмас. Телефон тұтқасынан: – Қалай-қалай дедіңіз? Түсінбей қалдым, – деген дауыс естілді. Айтқаным айтқан! Беріп кет! Көпірге қарай қаш! Сонда жиналыңдар! Біз тойтара бастадық қой, әлі де болса төтеп береміз, ал сіз қолдан бере салмақшысыз?! Мен... Мен... Бұл – Филимоновтың бас көтеруі еді. Кәнігі командир, комму­нист, шекарашының жүрегі аузына тығылып, буырқанып шыға келген. Шепті бере салу қылмыс екенін генерал-лейтенант Звя­гин дәл соған айтты ғой. Қаны басына шауып, тұтыққан Филимоновтың сөзін аяқтауға мұрша бермедім: – Менің бұйрығымды естідіңіз бе? Қайталаңыз. Үндемейді. Филимонов бұйрықты қайталар емес. Филимонов амалсыздан жауап қатты: – Станцияны беріп кет дедіңіз... – Иә. Көпірге қарай безе қашу керек. Құп болса, құп болсын. Тұтқаны тастай салдым.
Дәл сол сәтте құлақшыны мен шинелін киіп, талайдан сақадай сай отырған Толстунов үн-түнсіз орнынан тұрып, есікке қарай беттеді. Мен онымен де, өзгелермен де пікір алыспай, дара бастық-командир ретінде бұйрық берген едім. Ол бұдан әрі бір ауыз ләм демеді. Бір мезет оның жон арқасына қадала қарадым. Қадамы нық, салмақты. Артынан есік тарс етіп жабылды. Тағы да бір минуттей үнсіз тұрдым. Бұл күн қалай бітер екен? Заевтың ротасы қайтті? Матренинодағы ұрыстың аяғы не болады? Жылт еткен бұлдыр үмітім алдап кетпей ме? Бүгінгі кешті қалай, қай жерде өткіземін? Тұтқында ма? Сот алдында ма? Не болса да, даярмын. Ар алдында тазамын. Өз борышыма, ұжданыма адалмын. Намыс пен үрей. Иә, әркім біле бермейтіндей, басқару мен жауапкершіліктің, – устав кітапшасының бетінде Панфилов қарындашпен белгілеген жолдарда айтылған жауапкершіліктің айрықша үрейі. Намыс пен қорқыныш. Осы екеуінің көкейімде қалай тайталасқанын түйсінерсіз! Рахимовқа қараймын. Мүмкін, батальонды менің орныма сенің басқаруыңа тура келер... Әдепті Рахимов жағдайға сай көңіл жұбатарлық бірдеңе айтпақ еді, оны емеуірінмен тоқтаттым. Олар тірі тұрғанда соғысуға әбден болады.
Әуелі діттеген ойым іске ассын, одан кейінгі жағдайды мәлімдей жатамын. Бірақ бәрібір телефоншыға кейимін: – Неге қалғып отырсың? Шақырсайшы Заевты! Дивизия штабын да шақыр. Бұйырылды ма, шақыр. Бөлмеде шартты сөздер – шақыру белгілері тағы да толассыз қайталана бастаған. Заевтың жауап қайтаратын түрі жоқ. Диви­зия штабының байланыс желісі де жалғанбаған күйінде қалды. Рахимовқа айттым: – Матрениноға тарт. Көпір маңайынан бақылау жүргізетін ыңғайлы орын таңдап ал. Сонда телефон аппаратын ала бар да, көрген-білгеніңді маған хабарлап отыр. Рота тырағайлап қашып барып, көпір түбінде жиналуға тиісті. Түсіндің бе? Құп болады, жолдас комбат. Рахимов қосалқы далалық телефондары қорабының бірін қолтығына қысып алып, шығып кетті. Оның мәлімдемелері арқылы жағдайды өз көзіммен көргендей боламын – бәрін мейлінше дәл баяндайды. Бір минуттен кейін оның атқа ырғып мініп, құйғыта жөнелгенін терезеден көрдім. Міне, енді қасымда Рахимов та жоқ. Өзімнің бармаған себебім не? Біріншіден, тораптың бәріне, бүкіл батальон қорғанысы үшін жауапты едім. Бұған қоса алдыда тағы бір арпалысқа түсуім қажет – генералмен сөйлесемін. Оған жағдайды қалай мәлімдеймін, шынымды қалай айтамын?
Келісімін бере ме, жоқ әлде... Осы « әлденің » беті аулақ! Рахимов ақыры шауып жеткен секілді. Телефоны желіге қосылды. Жарылыс толастар емес. Мен Филимоновты шақырып, оны желідегі Рахимовпен тілдестірдім. Менің бұйрығымды жауынгерлерге жеткізген шығарсың? Үлгере алмадым, жолдас комбат. Рахимов, естіп тұрсың ба? Сөзге келместен сазайын бер! Филимонов, естідің бе? Филимонов күмілжіп, зорға сөйледі: – Иә. Кенет мембранадан тағы бір дауыс шыққан: – Жолдас комбат? Ә, Толстунов қосылған екен. Ол, неге екені белгісіз, ресми түрде « жолдас комбат » деді. Мені ешқашан бұлай атап көрмеген сияқты еді. Сіздің бұйрығыңыз орындалады. Толстунов бұл сөзді нығыздап, анық айтты. Шепте. Сен мынау... – Мен қолайлы сөз іздеп, мүдіріп қалдым. Маневрді дегенім дұрыс па? Жоқ, алыста жылтылдаған үміт сәулесін әзірге маневр дей алмаспын. Тізгінге ие бол. Істі Бозжановпен бірге атқар. Мұны рота командирінің өзі атқарады. Оның орнын алмастыра алмаймын. Осылайша Толстунов менің жаңсақтығымды ақырын ғана байқатпай түзете қойды. Онымен іштей келістім. Тықыршып, Рахимовтың хабарын күтемін.
Немістер шабуылын тезірек бастаса екен. Егер жүрек жарылар болса тарс кеткені жақсы. Панфилов телефон соққанша станцияны беріп үлгерсек тамаша болар еді. Тек оған не айтамын? Ойымды қалай жеткіземін? Телефоншы: – Жолдас комбат, дивизия штабы қосылды! Ал енді Панфиловқа ағымнан жарылып, бүкіл шындығымды жайып салатын кез келді. Бірақ іс жүзеге асқан жоқ, станцияны беріп үлгермегенбіз. Тұтқаны алдым. Бұл өзі құдды, шойыннан құйғандай, ауырлап кеткен секілденді. Күтпеген жерден мембранадан Звягиннің даусы естіледі: – Сөйлеп тұрған кім? Абдырап қалдым. Өз шешімімді бүкпесіз баяндасам деп алып ұшқан көңілім су сепкендей басылды. Зәрем ұшты. Станцияны неміске беруден қорықпасам да, ар-намыстан айырылудан қаймықпасам да, Звягиннің алдында тосылдым. Шынымды айтуға батылым жетпеді. Тұтқадан: – Не?! Сұрапыл соққы орасан шығынға ұшыратты. Сондықтан... – Кім рұқсат етті сізге?! Күжілдеген даусы құлақ жаратындай. Алайда Звягин сол бой­да мәнерін өзгертіп, зілдене сөйледі: – Басқару міндетін штаб бастығына өткізіп, дивизия штабына келіңіз. Мұнда жалғызбын. Сөйтіп дереу дивизия штабына жөнеліңіз. Сізбен сонда сөйлесемін. Тұтқаны тастай салды.
Құдайға шүкір, үш-төрт сағаттай мұрсат алдым. Жаңағы абдыраудан із де қалмаған. Иә, бір минуттей сасқалақтадым-ау. Ал бұдан кейінгі жағдай не болады? Оған қарайлауға уақытым жоқ. Мен енді өз ойымды іске асыруға құлшынып, сол ниеттің жалынына оранғандай едім. Алды-артқа қарамай безіп барады. Рахимов мұны ұстамдылықпен, салқын жеткізді, ал егер сіз осы көріністі суреттер болсаңыз, жұрттың тізгін бермей, бейберекет, жанұшыра « зытқанын » байқатқаныңыз жөн. Солдат халін түсініңіз. Күні бойы таяз, сыз окопта ажал сепкен оқ пен жан түршіктіре гуілдеген минадан қорғанып, гүрсілдеген жарылысты, жан-жаққа шашырай ұшқан темір жаңқасының ызыңын естіп, шұңқырдың түбі мен іргесіне жабысқан сәтте амалсыздан поселкеге қарай жер бауырлап, қыбырлап бара жатқан жаралыларды, дәкеге сіңген қан дағын көресің, сол жарықшақтың бірі әне-міне өз денеңе қадалатынын тітіркене күтесің. Жүйкеңнің ширыққаны соншалықты – окобынан кейін серпілген бөлімше командирінің, взвод командирінің « артқа! » деген жалғыз ғана өктем үні тәртіп пен борыш түйсігі санаңа сіңірген құрсаудан лезде босатады да, адамды табиғи түрде әлгі тозақтан ытқытып шығарып, безе қаштырады.
Өзіңізді шектемеңіз, жұрттың кеуде кере тыныстап алып, мына жерден қалай да тезірек жоғалуға ұмтылып, топалаң тигендей апыр-топыр дүрліге қашуы көрінісінін мейлінше дәл бейнелейтін бояуды аямаңыз. Рахимовтың мәлімдеуі арқылы қашқан тобырдың қимылын бағып отырмын. Жауынгерлер көпірге тақалды. Мығым денелі Толстунов өзінің атақ-шенінен қысылмай-ақ, жұрттың көбін басып озып, алға шығып, көшбасшыға айналады. Менің адамдарым көпірге жеткенде тоқтай қоя ма? Көздері алақтап еліре қашқан бұлар мына екпінмен орман арасына тарап кетіп жүрмей ме? Тоқтады-ау! Өз взводтары мен бөлімшелерінен адасып қалды, әйткенмен іркілді – командаға құлақ асты. Біреуі әлсіреп құлады, екіншісі дымы құрып отыра кетті. Шырша қатары тығыз біткен көпір асты мен теміржол төсемесі тұсына бірде-бір мина, бірде-бір оқ жетіп жатқан жоқ. Рахимовтың мәліметін әрі қарай тыңдаймын. Немістер тобының алдыңғы легі станцияны алып үлгерген екен. Бұдан соң қалғандары да рота-ротасымен поселкеге кіре бастапты. Одан қырдағы жұқа қарды таптап, пулеметпен қаруланған бірнеше мо­тоцикл өткен. Телефон тағы ызылдады. Бұл жолы хабарласқан Панфилов еді. Неге? Сым желісі арқылы Панфиловтың қырылдаған үні қазір әдеттегіден айқын естілген. Бірден аңғардым: қатты ренжіп, күйініп тұр. Өзім солай бұйырдым.
Әйтпесе ротадан айырылар едім. Не ойлағаныңыз бар? Енді не істейсіз? Станцияны қарсы шабуыл арқылы қайтарып алуға рұқсат етіңіз, жолдас генерал. Ойыма Панфилов айтқан нақыл сөз оралады. Мен соны қайталадым: – Үміт оты жан жылытады. Әрекеттеніп көруге мұрсат беріңіз. Генерал бір минуттей үнсіз қалды. Хабаршылар жіберілді. Мен Панфилов Звягиннің бұйрығы туралы тым құрыса бір ауыз сөз айтар деп күтіп едім. Иә, ол: – Өзіңізді кешке көремін ғой. Көріскенше, – деді. Бәрі де түсінікті-тін. Армия қолбасшысы орынбасарының бұйрығын орындаған жөн. Саудаң бітті, Бауыржан. Басшылықты өткіз. Амал не, жазмыштан озмыш жоқ. Немістер поселкені алып, үйді-үйге тарапты. Бұдан соң басқыншылардың ойраны ұзамай басталып та кеткен. Рахимов гитлерлік армияның қағидасы туралы біздің естіп, оқып жүретін жәйттерімізге енді тікелей өзі куә болып отыр: елдімекенді алдың ба – бүкіл бағалы дүние мен қыз-қырқынның бәрі сенікі! Деревняға баса-көктеп кірген неміс солдатының қарақшылығына ешбір шек қойылмайды. Тұрғындардың бір бөлігі жан-жануары тұрған қора-қопсысы мен жертөлесін, терезе жақтаулары өрнектелген әйнек террасалы әсем үйлерін тастап кете алмаған.
Матрениноның мұндай тұрғындары шағын ас үйлеріне, еден астындағы ұраларға, пеш тасасына жасырынады. Немістің көк-жасыл шинельді қарулы адамдары бөгелмей, тауық-қаз, торай аулауға кіріскен. Тамаша. Керемет. Тәрізі, Рахимов комбат есінен ауысқаннан сау ма деп таңырқаса керек. Әйтеуір, ниетімді сәлден кейін түсіне бастады. Келген жау бетімен жайылып, жұртты тонауға құнықса, несі жаман?! Рахимов мән-жайды баяндаған сайын көңілімді шаттық кернейді. Жиіркене отырып, қуанады екенсің. Сөйтіп жалғыз үмітім ақталайын деді. Мен: – Сарбаздар теміржол төсемінің тасасына жатып, бақыласын, – деп бұйырдым. Арада біраз өткенде Рахимов қысқаша мәлімдеді: – Рота тәртіпке келтірілді, жолдас комбат. Енді қазір табаға салып, қуырады-ау. Міне, енді ғана ол не көздегенімді ұқты. Жыртқыш құсты қалай аулайтынын білесіз бе? Рахимов Орта Азияның тау-тас, салқар сақарасының перзенті ретінде мұны жақсы білетін. Жыртқыш құс ілген жемтігінің етін тұмсығымен жұлмалап, құмарлана шоқуға кіріседі. Ыстық қан біртіндеп масайтады. Құстың тойымсыздығы сонша – барған сайын тұмсығын терең батырып, қып-қызыл қанға бөгеді. Қанатты қарақшы осылайша оңы мен солына қарауды ұмытып, сақтық түйсігінен айырылады.
Міне, оны тұмсықты жас етке түбіне дейін матырған сәтінде бас салып, қолға түсіресіз! Тек танауы қанға толықтай көміліп, әбден қызарғанша күткен жөн. Матрениноны басып алған жау тұмсығын құныға сұға түскен. Дұшпанның түсінігі қарапайым еді: шыдай алмаған орыс тырағайлай безді, ал қашқан екен, енді қайтып оралмайды деп ойлады. Қарсы шабуыл туралы бұйрық бергім келіп, тыпыршып отырмын. Жоқ, азырақ шыдап, оңтайлы сәтті күткен жөн. Толстунов қайда? Ротада, жолдас комбат. Қырық адамнан үш топқа бөлініңдер! Бірін – Толстунов, екіншісін Бозжанов, үшіншісін – Филимонов бастасын. Орман жиегімен барып, станцияны орасын. Үш жақтан лап қойсын! Жауынгерлерге: « Винтовканы кезей ұстап, гранатаны ыңғайлап алып, уралап айқайлап, жүгірген бойда атып, алға қарай құстай ұш! » деу керек. Енді менің ағаттығымды Рахимов сыпайы ғана түзете қойды. Бізде, өзіңіз білетіндей, осындай дәстүр қалыптасқан: мен айтпай қалған жәйтті штаб бастығы еске салып отыратын еді. Әлбетте, рота командиріне арнап бір-екі ауыз жылы лебіз білдіргенім жөн ғой. Рахимов өзіңе бұйрықты жеткізді ме? Онда тұтастай – Иә. Сонда да талқанын шығарамыз.
Басымда бір ой жылт етеді: бұған маневр мәнін алдын-ала түсіндіргенім дұрыс қой? Бірақ бұрын осы амал-айла өзіме де аса айқын емес-ті. Сондықтан алдыңғы сөзді қайталадым: – Талқан қыламыз. Ес жиғызбаймыз. Филимонов сұрақ қоюды жалғастыра берді, бірақ даусынан қуаныш лебі есіп тұр. Қолдан келетіндей қылу керек. Әкесін танытамыз, Ефимушка! Үш топ құр! Негізгі басшылық тізгіні өз қолыңда. Бозжанов пен Толстунов – көмекшілерің. Ал Ефимыч, Жаратқан жар болсын! Станция жайларымен жапсарласып, поселкенің сәулетті, тіпті сонша сәнді дерліктей шағын үйлері жалғасады. Орман жиегі ара-арасында алыстай түссе, кей маңайда станцияға екі жүз-екі жүз елу метрдей жерден төніп тұр. Міне, қырық адамнан құрылған үш отряд « уралап », деревняға қарай лап қойды. Жүйтки заулауға қар бөгет жасай алған жоқ. Қайта, тығыздығы өте ыңғайлы, аздап қана жаншылып, аяқты серпіп жіберіп отырады. Немістер ес жиып үлгергенше, біздің адамдар жүгіре жетіп, тарпа бас салды. Рахимов бәрін түп-түгелімен мәлімдеп отыр. Енді ол сөзге сараңдығы былай қалып, өзеурей сөйлейді. Бұл, расында да, төбеден жай түскендей, сұрапыл соққы еді.
Қапиядағы әрекет естен тандырды. Тәрізі, сұмдық үрей төсектен жұлып алған секілді. Кейбіреуі кителін ұстаған күйі, сыртқа көйлек-дамбалшаң ытқып шықты. Мұндай хабарды тыңдаған сайын қыбың қанып, күлкі қысады. Тіпті езу жия алмадым. Панфилов хабарласқан жоқ. Тегінде, мазаламайын деген болу керек. Және кезі келгенше алаңдатпауды ұйғарған. Бірақ капитан Дорфман телефон соқты. Даусы қатқыл: – Жағдайды баяндаңыз. Жауап бердім: – Ештеңе айта алмаймын. Байланыс үзіліп қалды. Ештеңе біле алмай отырмын. Қайтадан Рахимовпен сөйлестім: – Ал, Рақым баласы, баянда. Немістердің сау қалғаны станциядан безе қашты. Тым-тырақай, әркім өз жанын сауғалап кетті! Е-е, жолдас комбат, бұлар көп-ақ екен. Орманға қарай жөнеді. Теміржол төсемесі бағытына, кең алқапқа тартты. Тосыннан жетіп келіп, екілене өш алуға кіріскен қызыләскерлердің бет қаратпай, қатты ширыққаны түсінікті. Ыза буып, ешбір командасыз-ақ, қашқандардың қыр соңынан қалар емес. Біздің адамдар жауды жүгірген бойда, тисін-тимесін, бытырлата атып, сүріне-жығылып дүрмекке ілесе алмағандарын аяусыз жайрата берді. Мені байланыс желісі енді поселкеге ауысып үлгерген Рахимовпен жалғастырып тұр. Бышырамаңдар!
Әлдебір күтпеген жағдай аяғымызды аспаннан келтіруі мүмкін. Бәрі немістердің соңында жүр. Тіпті Филимонов та. Тоқтат! Қайтар! Далада қашқан жаудың жолындағы кең жолақтың ана тұс-мына тұсы өлген адамдарға үйіліп қалыпты; көбі шинельсіз, немістің сұрғылт кителін киген немесе іш көйлекшең – мұны Рахимовтың мәлімдеуі арқылы білдім. Қайталап айтайын: екі сағат бұрын біз де алды-артқа қарамай, топырлай қаштық. Алайда біздің зытуымыз алдын-ала ойластырылып, бұйрық бойынша жасалған әрекет еді, ал жау ақыл-естен ажырап, үрейлене безді. Екеуінің айырмашылығы бар. Дұшпан дүрліге қашқан сәтте оның соңына түскен ең жасқаншақ, балаң солдаттың өзі айбарланып кетеді. Тобырға айналған неміс бөлімімен бірге басқару тізгінінен айырылған осы батальонның еңгезердей жалаңбас командирі де дедектеп бара жатыр еді. Ол пистолетін сермеп, өз адамдарын тоқтатып, бетті бізге қарсы бұруға әрекеттеніп, « хальт! » деп ышқынады. Өздері әлі де аз емес-тін. Алайда командирдің билігі мен оның « тоқта! » деген айқайы, үркітіп-қорқытуы, тіпті бәлкім, әлгілерді әмірге құлақ аспағаны үшін, жүгіре жүріп, желке тұстан атуының өзі әсер етуден қалған-ды. Бізден кешегі мәскеулік оқушы, қатарға жаңа қосылған жауынгер Строжкин алға озып шығады.
Есіңізде ме, ол біздің әңгімемізде бір жылт ете қалатын... Кеш қарсаңында қызыләскерлер сірескен тоң жерді қазып жатқан шақта « Мұндай окоппен жан сақтай аламыз ба? » деп күңк ететіні бар. Міне, сол балғын жігіт Строжкин теміржол төсемі беткейінде капитанды қуып жетіпті. Қашып бара жатқан көкжал бөріні бір жасар иттің өзі құлақшеке мен желкеден ала түсетінін аңшылар жақсы біледі. Строжкин де осыны істейді: арлан қасқырға тап беріп, бас салады. Жігітің қолында найзалы винтовкасы бола тұра, тегі, үстемдік құмарлығы билеп, батылданып, еліріп кетсе керек, әлгінің шинелінің етегіне жармасып, жұлқа тартады. Дүлей күш иесі, нағыз тісқаққан капитан түбіт мұрты жаңа тебіндеген талдырмаш балаң жасқа жалт бұрылып, қолындағы оғы таусылған пистолетін лақтырып жібереді де, Строжкинді жығып салып, қылқындыра бастайды. Жанталаса тырбанған Строжкин: « Мынаны неге атып салмадым? » деп ойлап үлгерген шығар. Жауынгерді опындырған бұл өкініш кеш еді. Әйткенмен, жан беру оңай ма! Жұлқына ышқынып, тізесімен бұттың арасынан бір тебеді. Беткейдің тіктігі де жәрдемдескендей. Қалталақтаған неміс бойын игере алмай қалады. Екеуі ұмар-жұмар, төмен қарай домалайды.
Мәскеулік сырғып бара жатып, лып етіп кері аударылады да, немісті оңдырмай көзден сүзеді. Капитан ауырсына өкіріп, бетін басқан сәтте Строжкин де атып тұрып, винтовкасына ұмтылады. Осы уақытта біздің адамдар да көмекке келіп үлгерген-ді. Бұ кезде мүлде өзге жанға – нағыз айбатты батырға айналған Строжкин ақырып та жібереді: – Тимеңдер бұған! Мен ұстадым мұны! Ол тұтқынның қалтасын ақтарып көріп, жорық сөмкесін тартып алып, анадайда жатқан пистолет-парабеллумді көтеріп, өз белбеуіне қыстырады. Сөйтеді де, жүзін қан жуып, ыңырсыған капитанды Матрениноға қарай айдайды. Басқа сарбаздар да орала бастаған-тын. Строжкин тұтқынын тоқтатып, келе жатқандарды күтіп тұрады. Қылдырықтай түбіт мұрт жігіттің ерленіп алғаны сонша – әлгілерге жекіріп қалыпты: – Сендерге кейін қайтуға кім рұқсат берді? Тек алға жүру керек! Осы кезде алыстан Филимонов айқай салған көрінеді: – Строжкин, билік жүргізуіңді доғар! Сонау тез аралықта өткен шайқастың тағы бір шағын көрінісіне тоқтала кетейін. Неміс мотоциклшілері моторларын от алдырып, деревнядан өздерінің бұрынғы келген іздерімен таяды. Былай боларын соғыстан бұрын мотоцикл жүргізген бөлімше командирі Курбатов алдын-ала аңдап, поселке шетінде әлгі тапталған жолды торуылдайды.
Сөйтіп оңтайлы сәтті қалт жібермепті. Көліктерімен зытып бара жатқан төрт жүргізушіні асықпай-саспай дәл көздеп, жайпап салған. Тұтқаны ұстай отырып, Рахимовтың мәліметтеріне ден қойдым. Есебі алынып жатыр. Тәрізі, біз батальонның жартысынан көбін қырып салған сияқтымыз. Аман құтылғандары аз ғана. Олжамыз бар: түрлі құжаттар, жарамды пулеметтер, патрон, көптеген жеке қару-жарақ, мотоциклеттер, мина қоры мол минометтер. Мені қуантқаны – миномет! Жаудың өзімізді шептен қуып шыққан қаруы. Бұлар бұдан былай бізге қызмет етеді. Енді генералға хабарласуыма болатын шығар. Тек істі баппен, ұстаммен баяндау үшін алып-ұшқан қуаныш желігін тыйып, аптығымды басуым қажет. Мен ешбір асып-таспауға тырысып, оқиғаны қысқаша баяндадым: Филимоновтың ротасы үш жақтан ентелеп Матрениноға басып кірді; неміс батальонының елеулі бөлігі жойылды; қалғаны қашты; батальон командирі қолға түсті. Панфилов қайран қалды: – Қалай? Қалай? Батальон командирі дейсіз бе? Оған қоса олжамыз бар: пулеметтер, минометтер, мотоциклеттер. Рота қазір станцияға қайта бекініп жатыр. Мұны тексердіңіз бе өзіңіз? Қазір өлген немістер мен қолға түскен олжаның есебі жүргізілуде. Енді генералдың да әлденендей асқақ сөзден тартынғаны аңғарылып тұр.
Барлық жауынгерлер мен командирлерге зор алғысымды жеткізіңіз. Әлі байланыс жоқ. О жаққа адамдар жіберіңіз. Қалай да, арасына бір-екі политрук қосыңыз. Бышыраған жұрттың басын жинаған жөн. Осыны қаперге алыңыз, жолдас Момышұлы. Әрбір он солдаттың қадірін білейік. Әрбір он сарбаз жұдырықтай жұмылса – орасан күш. Жіберемін. Біраз үнсіз қалған Панфилов: – Көріскенше, – деді. Амал не, мұны да түсіндім. Шынын айтқанда, енді басшылықты өткізбейтін шығармын, сондықтан дивизия штабына баруымның қажеті болмас деп үміттенгенмін. Алайда Панфилов бұл жайында жақ ашпады. Расында да, бұйрық үлкен бастық тарапынан берілді ғой. Ендеше, көз байланған бойда батальоннан шығып, қабағынан ызғар шашқан Звягиннің алдында тұруға тиістімін. Матренинодан Филимонов қоңырау шалды. Ол жаудың өлген адамдары есептеліп үлгергенін – екі жүзден асатынын айтты. Бұл шайқастағы біздің шығын – он сегіз жауынгер жараланыпты. Сәт сайын: ат-арба, азық-түлік, офицер шамадандары, солдат жолқапшығы, парабеллумдер, дүрбілер, көптеген шоколад тақтасы, мол француз шарабы сияқты олжаға-олжа қосылып жатқанын жеткізді. Бір қарасам, шөлмектегі бірдеңені аузынан ішіп келеді. Сөйтті де, бөтелкені мылтығының дүміне бір ұрып сындыра салды.
Шыныға жапсырылған қағазын көрсем: « Бургунд шарабы, 1912 жыл » деп жазылыпты. Тұтқадан Филимоновтың күлкісі естілді; оның бұрын дәл бұлай күлгенін көрмеппін. Қатал мінезді кәнігі командирдің балаша шиқылдап, ішек-сілесі қатқаны біртүрлі көрінген. Оған мұрша келер емес. Кешке қарай дәм татармын. Қазір, жолдас комбат, арбаларға жүк тиеп, сізге жөнелтпекшіміз. Жолдас комбат, сабақ ұйымдастыруға рұқсат етіңіз. Рахимовқа айт, алғашқы дәрісін өткізсін. Одан кейін штабқа барсын. Жұртқа жеткіз: генерал жауынгерлер мен командирлерге зор алғыс айтты. Филимонов саңқ етті: – Құп болады! Совет Одағына қызмет етеміз! Ол тағы да, шынында, орынсыздау болса да, балаша сақылдап күлді. Тәрізі, бастан өткерген жан күйзелісі осы күлкі арқылы шығып жатса керек. Оның өзінен хабар-ошар жоқ. Соның тұсынан кез келген сәтте немістер шыға келуі мүмкін. Жауынгерлерге ескерт! Түсінікті ме? Сол бойда-ақ тұтқадан таныс дауыс гүр етті: – Комбат? Ал сен бұған қосымша жеке жолдастық рахметімді қабыл ал. Өз атымнан. Қажеті не? Ендігі әңгіме былай. Заевпен байланыс жоқ.
Ең соңғы хабарында « қоршап, екі өкпеден қысып келеді » деген. Одан бері екі сағаттан аса уақыт өтті. Генерал орманға барып, сонда бытырап жүргендер болса жинап әкелуді тапсырды. Жаныңа Бозжановты және бірнеше жауынгерді ертіп ал да, белгі жаққа бет түзе. Сені күтемін. Өзіңсіз батальоннан ешқайда кетпеймін. Қайда кетпекшісің? Әйтеуір, өзіңді тосамын. Бұлттар пердесінің тасасынан зорға көрінетін күн табағы ор­ман төбесіне жақындап, сәл сарғыш тартып тұрса да, дала әлі жап-жарық екен. Бейберекет тарсылдаған дауылпаз үніндей шайқас дүбірі әзірге саябырлай қойған жоқ. Үстемелете күркіреген атыс, көмескі дүмпу, мұнаралық қарудың қатты шаңқылы, танкіге қарсы зеңбіректердің балта тықылына ұқсас жұмсақ дыбысы, сақылдаған пулеметтер, алыстан талып естілетін мылтықтың сатыр-сұтыр сарыны әр тұсқа кезек ауысып, бір басылып, бір күшейіп, толқып тұр. Горюны алқаптарына оқта-текте жекелеген, бәлкім, тіпті қаңғыған снарядтар түсіп жарылады. Оң жақ қанатта алыстан, сирек, бірақ біркелкі ырғақпен күмпілдеген жарылыс үні естіледі; тәрізі, дұшпан Панфилов штабы орналасқан Шиш­кино деревнясын үздіксіз атқылауға көшкен. Біраз сергіген соң мен қайтадан баспалдаққа көтеріліп, дәлізден өттім де, штаб бөлмесінің есігін аштым.
Кірген бетте өзіме аңтарыла қараған телефоншы көзіме түсті. Жаңа ғана жуынып-шайынып алған сияқты, бет-аузы мұнтаздай тап-таза. Ол атып тұрып, қолыма телефон тұтқасын ұстатты. Телефоншы күлім қағып, басын шұлғи берді. Бізбен бірге күйзеліп, жаны шырқырап, ахуалды жіті түсініп жүрген адам ғой. Мен тұтқаны шап беріп ұстай алдым. Ә дегенде-ақ асығып-аптыққан Заевтың сөйлеу мәнерін таныдым. Қайдан сөйлесіп тұрсың өзің? Өз блиндажымнан... Зеңбіректеріміз бар... Байып шыға келдік, жолдас комбат... Менің арыстандарым! Со­вет Одағының сайыпқырандары! Өзіңізге мәлім, Заев біршама асқақтау, бірақ албырт, таза көңілден шығатын осындай тосын лебізге құмар-ақ еді. Бірақ мәлімдемесін тыңдағаныммен, онша түсіне алмадым. Сонда да, сөзін бөлмеуді ұйғарып ем. Барынша ақтарылсын. Мән-жайға өзі-ақ бір тірелер. Аяғында ісіміз ертегідегідей ғажап оңтайланды емес пе! Тырс еткен дыбыс шықты. Сымды қаңғыған снаряд жарықшағы қиып жіберген секілді. Сайтан алғыр, Заевқа енді кімді жіберемін? Бұрын да ылғи лып етіп қасымнан табыла қалатын Тимошин бар екен. Ол кезекші байланысшылармен бірге көрші бөлмеде отырған көрінеді. Мен кіріп келгенде бәрі орындарынан атып-атып тұрды.
Еріксізден, Тимошиннің өзіме боталай қараған көзінен айрықша бір ілтипатты аңғарамын. Ылғи етене жақын тартуынан да күшті ерекше ізет сезінетіндеймін. Жаңа көргендей, тұла бойыма қайтадан бір аялап, шола қарайтындай. Дәл сол сәтте бұл көзқарастың не айтқысы келіп тұрғанын түсіне қоймадым. Хал-ахуалды біл де, кері заула! Бөлмеме оралған соң Панфиловқа телефон соқтым. Солай ғой? О жақтан не білгеніңіз бар? Істің қалай өрбігенін нақты түсіне алмадым, байланыс үзіліп кетті. Олжалары бар. Мән-жайды әбден анықтаған соң мәлімдеймін. Сізге Жаратқан жар болсын, жолдас Момышұлы. Көп ұзамай-ақ бәрі айқындалды. Тимошин де шауып жеткен, оны іле-шала Толстунов пен Бозжанов та жедел келіп үлгерді – сүйінішті хабар әкеле жатқаныңда аяғың жерге тимей кететіні бар емес пе; Заевпен арадағы байланыс та қайта орнатылған. Сонымен, Заевқа не бармыз, не жоқпыз деп бұйрық берілмеп пе еді. Әрине, мұндай бұйрық бола ма? Заев шаттана айтатындай, « Совет Одағының сайыпқырандары » – екінші рота жүргізген ұрысты мен басқарған жоқпын. Заевтың қобалжығаны рас, бірақ мен оны тыйып тастадым. Және оған: « Дымыңды шығармай жат! » дедім.
Міне, барлық бітіргенім осы ғана. Заевтың жауынгерлері өлген адамның кейпіне түсіп, ашық дөңестегі окоптарында тырп етпей жатқан сәтте немістер осы жотаны айналып, жолға шығады. Көпір алдына сегіз танкі келіп тоқтапты. Олар аялдап, көпірдің миналанған-миналанбағанын байқауға ниеттенеді. Алдыңғы үш машинаның танкистері шығып, тексеруге де кіріскен. Немістің осынау құрышпен қаптаған техникасына ерген жаяу әскер тізбектеліп алып, бетіне мұз қатқан өзеннен жүгіріп өтеді де, автоматтарын кезеніп жотаға көтеріле бастайды. Сақтықты да ұмытпай, тал-шілік арасын атқылай жүреді. Ал біздің сарбаздар немістердің қазір үстілерінен түсіп, қырып салатынын көріп, қыбыр етпей жатыр. Жаныңның мұрын ұшына келуі деген осы шығар. Енді бір минуттен кейін он шақты қадам аттаса-ақ, ажал аранына түспекші! Дәл сол мезетте Заев: « Алға! » деп ақырып қалғанда сарбаздар бір кісідей атып тұрып, қарсы шабуылға көтеріледі. Бәлкім, мұншалықты қияпат, оқыс қимыл осындай сын сәтінде әрбір жүйке талшығы: қазір бір секундта бәрі шешіледі; не тірі қаласың, не өлесің деп шыңғыра ширыққан мезетте ғана жасалатын шығар. Заевтың айқайы, ол берген команда – шірене тартқан садақ жебесінің атылуындай әрекет еді.
Немесе, анығырағы, әбден жиырылған серіппенің жазылу сәті-тін. Мұрындығын тартып қаласыз – серіппе жойқын күшпен жазылады. Жазған кезіңізде жұлқып босатқан мұрындық – бұйрықты ғана емес, ең бастысы сұрапыл серіппе қуатын мейлінше дәл көрсетерсіз. Бұл алапат өрт жалынының бет шарпуымен бірдей-ді. Мұндайда қаншалықты сақ болғаныңмен, кірпігің күйіп, ақылдан ажырарың айдан анық. Немістер жалт бұрылды. Оққа ұшқан тоғыз танкист те көпір үстінде жан тапсырды. Өзге танкілер атуға кіріскен. Бірақ біздің жауынгерлер өзенге қарай өтіп үлгерген еді. Жағадағы жыраларды сағалаған олар, танкіге қарсы гранаталары мен жанғыш бөтелкелерін лақтыра бастады. Жаяу әскерінің қорғауынсыз қалған танкілер жүрген бойларында атқылап, шегінуге мәжбүр болды. Заевтың ротасы жүздеген жауды жайпап салды. Бос қалған үш танкі қолға түседі. Сарбаздар олардың ішінен қуырылған тауық, әйелдердің іш киімін, төплилер, түрлі мата, басқа да әрқилы бұйымдар тауып алыпты. Біздің қолымызға тағы да жетпіс бес миллиметрлік зеңбірек, бір тягач және мол снаряд іліккен екен. Сондай-ақ жорықтық радиоаппаратура қондырылған бір жеңіл автокөлік шұңқырға батып, қалып қойыпты. Немістер қашып бара жатып, оның моторын жарып үлгеріпті.
Дұшпанды серпіп тастап, қардың бетін жау қанымен бояп, мерейі тасыған Заевтың ротасы бұрынғы позициясына бекінді. Үйдің іші у-шу. Саңқылдаған үн әдеттегіден қатты еді, күлкіден құлақ тұнады. Келіп кірген жеңіс шаттығы бөлмені құлпыртып жібергендей. Бұрын сүреңсіз көрінетін сұп-сұр тұсқағаз да ымырт қараңғысына қарамастан, күміске матырғандай жалтжұлт етеді. Матренинодан олжа бұйымдар – пистолеттер, дүрбілер, шамадандар, бума-бума құжат, сигареттер, кәмпит-сәмпит, шарап жеткізіліп үлгерген. Бұлардың бәрі үстелде, кереует үстінде, терезе алдында, бұрыш-бұрышта үюлі жатыр. Қайта-қайта ашылып жабылған есікте де дамыл жоқ. Хабаршылар, телефоншылар, күзеттегі сақшы жәрдемшілері, шаруашылық взводының сарбаздары, атшылар рұқсатсыз-ақ бір кіріп-бір шығады. Рахимов жүзі албырап, нұсқау беріп отыр. Мен ештеңеге араласпай, шетте тұрмын. Кеудемді қуаныш кернейді. Бұл күйімді сын-сағаттарда өзіммен біте-қайнасқан қарулас әріптестерім жақсы түсініп, қоса масайрап жүр. Толстунов елжірей қарап қояды. Баладай жәутеңдеген Бозжановтың да айрықша құрметін аңғарамын. Әлгінде Тимошиннің аялап, сонша ұзақ қараған себебін де енді ғана түсінгендеймін. Оның жас жанары: « Сен ерлік жасадың! » деп тұрған екен. Бұрын басқарудың қорқынышы мен командир шаттығын мұншалықты жіті сезініп көрмеппін.
Тіпті қуанышым қойныма сыймай, көкірек тұсым аздап ауырып та кеткендей. Соңғы кездесу 1 – Бәріңіз де бөлмеден шығыңыздар! Аға политрук Толстуновтың қалуын сұраймын, – дедім мен. Есік аузындағы сапырылыс бірер минутке созылды. Одан соң Толстунов екеуміз оңаша қалдық. Құлақшыны мен шинелін шегеге іліп үлгерген екен. Үйдегі еркін әдетімен гимнастеркасының қайырма жағасын ағытып қойыпты. Шығып бара жатқан жолдастарын қағытып, әзіл-қалжыңға ерік берген Толстуновтың үшкір тұмсығы мен қалың ерніне дейін күлім қағады. Әйткенмен, біртіндеп салмақты кейіпке көшті. Ештеңені жасырмастан, мән-жайды айттым: – Генерал-лейтенант Звягиннің бұйрығымен басшылықтан ығыстырылдым. Дивизия штабына баруым керек. Істің сәтті аяқталатынына сенгім келеді; арым таза, басым аман, бірақ... Бұйрықтың аты бұйрық. Звягиннің қандай шешім қабылдайтынын кім білсін. Тек: « Жаратқан жар болсын сізге, жолдас Момышұлы » деді. Егер басымызға осындай тағдыр тап болып жатса, батальонды сенің қабылдап алғаныңды қалар едім. Өзің келесің. Батальон командирі сен болсаң, басыма қандай іс түссе де, ешбір алаңдамас едім. Лауазымы бойынша командирдің орнын сол алмастыруы керек қой. Командир – творчество ада­мы. Соғыс дегеніміз – өнер.
Басқару үшін бір ғана тындырымдылық жеткіліксіз. Істі білу өз алдына, оны атқару қажет. Батылдық талап етіледі! Рахимов керемет көмекшің болады. Мені өзіңнің алмастыруың жөнінде өтініш білдіремін. Генерал тілегіммен санасуға тиісті. Ораласың әлі! Жаман айтпай, жақсы жоқ. Алаңсыз болғым келеді. Жерге қаратпаспын. Толстуновтың күректей, қатқыл алақанын құшырлана қыстым. Одан есікті ашып, штаб қызметкерлерін шақырдым. Бәрі кірді. Орнымды лей­тенант Рахимов уақытша алмастырады. Аға политрук Толстунов та батальонда қалады. Мұның беделін сыйлаңдар! Нағыз жауынгердің беделін! Жолдас Рахимов, түсінікті ме? Құп болады. Сайтан алғыр, өзі біздің әңгімемізді тыңдап тұрғандай сөйлейді. Оның қара көзінен шамданудың, реніштің зәредей белгісі байқалмады. Иә, Толстунов, сенің штаб бастығыңның лайықты екеніне дау жоқ. Кенет санамда жылт еткен осы ой тұла бойымды дір еткізді. Расында, батальонмен қоштасып тұрғаннан саумын ба? Сергек Бозжанов маған қадала қарады. Әлдебір қолайсыз жағдайдың болғанын аңғарымпаз жүрегі сездіріп тұр. Ол елеңдеп: – Жолдас комбат, қашан ораласыз? Аспаз Вахитов та ақыры өзінің көптен күткен кезегіне жетті-ау.
Даяр тұрған неше қилы тағамдарын қаптатып атай бастаған оның қонақжайлық ниетін қабылдай қоймадым: – Барыңды тез әкел. Той жасап отыратындай жағдайым жоқ. Рахимов үюлі жатқан олжаның ішінен әлдебір ұсақ балық, теңіз шаяны дегендей бірнеше қалбыр әкелген. Толстунов та сол заттардың арасынан үстелге бір шөлмек шарап шығарып қойды. Мен одан бас тарттым. Бір шетте тұрған атқосшым Синченко құтысын созады: – Мүмкін, бір стөпке орыс арағынан татарсыз, жолдас ком­бат? Біреуі бөгет жасамас. Қағыстырайық, жолдастар. Былайша айтқанда, басымыз қосыла берсін. Үлесін көтеріп қойған Рахимов орнынан тұрды. Дивизия штабына құрқол бармайтын шығарсыз. Мен тапсырма да беріп қойдым, жолдас комбат. Бірі бейбіт уақытта талай жарыстарға қатысқан, танкі жойғыштар взводының командирі, жаужүрек лейтенант Шакоевке тапсырылды. Кавказда туып-өскен ол өз елінің қастерлі салт-дәстүрін сақтаушы, қонаққа барардағы кәдесый, тарту-таралғы мәселесінің білгірі ретінде кебежесін бағалы олжа заттармен толтырып алды. Оның ішінде түрлі қағаз салынған шамадандар, таңдаулы қару-жарақ, фотоаппараттар, және, әлбетте, сирек кездесетін әралуан шарап бар. Екінші мотоциклетке де жүргізуші табылған, ол – осы машиналарды қолға түсірген қатал мінезді, сымбатты жігіт Курба­тов еді.
Мұндағы кебежеге тұтқын капитан жайғасты. Қар сәулесімен ағараңдаған алакөбең шақта сарбаздар оған қызықтай қарайды. Бір көзі аппақ дәкемен таңулы, тәрізі, санитарлық взвод қызметшілері жаңа ғана байлап бергендей. Сау көзімен, ешбір дүниеге елең етпейтін адамша, алдыға тесірейеді. Ұстарамен қырулы, сазарған, сұп-сұр бетінің әр жерінде баттастырып йод жаққан жарақат орны қарауытады. Шомбал иегіне жіңішке пла­стырь жапсырылыпты. Капитандық погон тағылған шинелінің өңірі жартылай ашық, екі-үш түймесі үзілген сияқты. Капитанға арпалысып жүргенде айырылып қалған фуражкасын қайтарып берген екен. Онысының қайқиған биік маңдай беті, жалтылдаған жалпақ күнқағары тұтқынның мойымағанын, иілмегенін, маңғаздығын байқататындай. Жарақаты жанына батып, құты қашқан мұның: « Мен қолға түстім, қарусызбын, алайда менің жеңімпаз ұлтымның – асыл нәсілімнің рухани үстемдігін бәрібір тартып ала алмайсыңдар » дегісі келген кейпін аңдау қиын емес. Артта өз тұтқынынан бір елі ажырамай жүрген Строжкин отыр. Шекесіне сырғып кеткен құлақшыны астынан ақсары төбесі көрінеді; білезігі шидиген қолымен винтовкасын қыса ұстапты; белдігіне қыстырулы парабеллум сорайып тұр. Көкжиектің әр тұсында батар күннің алқызыл шапағы алаулайды. Зеңбіректр сарыны басылайын деген.
Алайда жер-жерде тіресе атысқан қару үні кенеттен өршелене түседі; ұрыс күні әлі аяқталған жоқ. Тас жолмен майдан жақтан ешбір сап құрмастан шағын тобымен, тіпті кейде жалғыз-жарым қайтқан жауынгерлер көрінеді; оларды біздің патрульдер тоқтатып тұр. Тізгін қақтым. Торытөбел орнынан лып етіп қозғалып, сылаңдай жөнелді. Тас жолдан Шишкино деревнясына апаратын бүйірдегі сүрлеуге бұрыламын. Соңымнан тұрықты торы атқа мінген Синченко мен моторлары біркелкі тырылдап, екі мотоци­клет ілеседі. Атыс дүбірі қаңылтыр салдырындай күркіреген сол жақ тұсымызда қап-қара орман сыңсиды. Тоғай жиегіндегі қар көмкерген алқапқа винтовка ұстаған жеке-дара немесе үшеу-төртеуден біріккен біреулер секиіп шығып, бері жылжыды. Бұларды іргеде бөгеп, топ-топқа жіктей бастайды. Күтпеген жерден: -Тоқта! Пропуск! Торытөбелді тоқтаттым. Қасыма аттылы біреу келді. Кеудесіне тағынған айқыш-ұйқыш командирлік қайыс бауларына көзім түсті. Бір қолы – тізгінде, екінші қолына пистолет ұстапты. Ди­визия саяси бөлімінің бастығы Голушконы таныдым. Жүйкесі қатты ширығып, терісіне зорға сыйып тұрғаны байқалды. Мыналар сенімен бірге ме? Қайда барасың? Генерал шақыртты. Шишкиноға жау автоматшылары бір келіп үлгерген. Штаб кетіп те қалған шығар. Штабтың барлық қызметкерлері мен саяси қызметкерлер жұртты жинауға жіберілді.
Астан-кестен ахуалды өзің көріп те тұрсың ғой. Саяси бөлім бастығы атының басын бұрды да, орманнан бері қарай сүметіле шұбырған адамдарға қарай шаба жөнелді. Сәл жұмсақ украиндық мәнермен сөйлейтін оның қатқыл даусы тағы естіледі: – Тоқта! Аялдай тұр! Қайда бет алдың? Қай полктенсің? Мен жақын келіп, сөздеріне құлақ түрдім. Неге кетіп қалдыңдар? Адасып қалдық. Мүмкін қазір ротамыз жоқ та шығар. Сап түзеңдер! Рет-ретіңмен санас! Голушко маған бұрылды: – Жүре бер, жүре бер, бөгелме, Момышұлы. Мүмкін саған Шишкинодан тағы біреулер жөн сілтер. Және абайла, өзіміздің адамдар оқ жаудырып жүрмесін. Гитлерлік мотоциклеттер деп ойлап қалуы ғажап емес. Бүгін қолға түсірдік. Керемет! Естіп тұрсыңдар ма, жігіттер? Фрицтерден мотоциклет тартып алыпты! Равняйсь! Смирно! Ер соңымнан! Мен өз адамдарыма қайта оралдым. Біз әрі қарай жылжыдық. Ал сол жақ қиырдағы майдан тарапынан, – ал оның қазіргі шебі қайда жатқанын кім білсін! Мұнда дивизия штабының коменданттық ротасы окоп қазып бекініп, қорғануға даяр тұрған еді. Деревня шетінде өрт орындары қарауытады, кей тұстарда оттың көкшіл жалыны әлі де сумаңдап қояды.
Қазір: « Мұнда генерал жоқ! » дейтін шығар деп ойладым. Мүмкін, әрі қарай, түкпірге, тылға баруға тура келер. Алайда рота командирі әлдекіммен телефон арқылы сөйлесті де, жанымызға жолбасшы қосып берді. Арада бірнеше минут өткенде шатыры қаңылтыр, шағын бөрене үйге – Панфиловтың тұрағына келіп жеттім. Терезе перделері тас қараңғы жабулы тұр. Әйнектер шытынап сынған, кейбір терезелердің орны үңірейген қуыс. Анадай жердегі штабтың кейбір бөлімдері орналасқан еңселі жайдан отқа күймейтін ауыр жәшік шығарылып, жүк машинасына тиеліп жатыр. Дивизия штабы, қайткенмен де, кетуді ойластырғандай. Өз серіктеріме күте тұруды бұйырып, аттан ырғып түсіп, сақшыға қарай жүрдім. Дәл сол мезетте, бұрынғы дем алған кезіміздегідей, есік алдына Панфиловтың үстіне сырмалы телегрейке киген адъютанты, лейтенант Ушко жүгіріп шықты. Генерал сіздің мұнда екеніңізді біледі. Міне, өзіме таныс бөлме. Аккумулятордан қуат алатын кішкене шам айналаны жақыратып тұр. Терезе алдындағы тақтайда былғарымен қапталған далалық телефон қорабы тұр. Пердесі жабулы болғанымен, әйнегі сынық терезе саңылауынан соққан жел үстел үстіндегі газетті желпиді. Қара лакпен боялған трюмо жақтауына қаңғыған жарықшақ тиіпті. Жарылған ағаш тұсында айна шеті де сынған.
Е-е, осынау салқын бөлменің өзінде жан қысылып, ыстықтаған кез болған секілді ғой. Генералдың көшпелі кереуеті жиналып үлгерілген. Оның қасында плащ-палаткамен оралған үлкен тең жатыр. Генерал мұнда түнеуді ойламайтындай. Көрші бөлмеден Панфилов шықты; ( сыртынан жабылмай қалған есіктен түкпірде алдындағы жаюлы картаға қарап отырған капи­тан Дорфманды байқадым, сондай-ақ тағы бір телефон аппаратын көзім шалды ). Етегі тізеден төмен түсетін тонының омырауы ашық, ұзын жеңін қара түгін айналдырып қайырып алыпты, жұмыс істеуге бөгет жасамасын деген болуы керек. Панфиловтың бүгінгі кескініндегі әлдене, мені қатты таңырқатты; осы « әлдене », расында, жағдайға аса қабыспайтындай еді. Генералдың үстінен жаңа біразда ғана сепкен одеколон иісі бұрқырайды. Ағара бастаған шашы мұқият қырқылыпты, таяуда өзім көргенімдей, түк басқан әжімді мойны жалтырап тұр, – тәрізі, бүгін оған да ұстара тиген секілді. Шаштараздың қайшысы ерін үстіндегі төртбұрышты мұртын да әдемілеп бастырып берген екен. Шөткемен ғана емес, оған қоса, шамасы, барқыт шүберекпен де ысқылап әбден тазалаған генералдың етіктері электр шамның сәулесімен шағылысып, жалт-жұлт етеді. Бір сөзбен айтқанда, осы кеште біздің генерал сонша сәнденіп алғандай көрінді.
Қалай айтқаным дұрыс: келіп тұрмын деймін бе әлде қарамағыңызға келдім дегенім жөн бе? Мен: – Қарамағыңызға келдім, – дедім. Панфилов көзін сәл сығырайта қарады. Генералдың емеуірінін түсіне алмай қалдым. Аға лейте­нант Момышұлы. Мен полк нөмірін айттым. Панфилов кері бұрылып, ашық тұрған есікке қарай дауыстады: – Естіп отырсыз ба, жолдас Дорфман? Білмейді. Әлі ештеңе білмейді екен. Бұдан соң қайтадан маған қарады. Жартылай мұрт жауып тұрған үстіңгі ерні күлкісін тежегендей аздап жиырылды. Қазір біз басқаша аталамыз. Ол үстел үстінде жатқан газетті алып, маған ұсынды. Бұл – ертеңгі нөмірдің корректуралық нұсқасы екен. Терілген бағаналар арасынан әлі де бос орындар ағараңдайды. Бетте біздің дивизияның енді: Сегізінші атқыштар дивизиясы деп аталатыны туралы хабар қызыл қарындашпен қоршалыпты. Панфилов тонының етегін серпіп тастап, шалбарының қалтасынан советтік гвардия төсбелгісін шығарды, мұны – желбіреген эмальды қызыл туды алғаш рет сонда көрдім. Маған бүгін газетпен бірге әкелді. Әзірше тек үлгісі. Тағып та байқадым. Сосын шешіп қойдым. Төсбелгіні біраз айналдырып көріп, эмалінің түрлене құбылғанын тамашалап тұрды да, қайтадан қалтасына салды.
Бірнеше күн бұрын арманын айтып, шаштаразға: « Гвардиялық атаққа қай кезде еңбегіміз сіңеді, міне, сол кезде жасаруға кірісемін. Сонда өз қолыңызға біржола өтемін. Уәде берейін... » – дегені есіме түсті. Панфилов та сол минутті ұмытпапты. Бір жақсысы, бүгін уақытым жеткілікті. Ол мені тағы да таң қалдырды. Мұнысы қалай? Немістер алапат соққы жұмсап, біздің қорғанысымызды қақырата күйретуге кірісті, бұл күн гитлершілердің жаңа шабуылының, Москваны бұзып кіруге жасаған жаңа әрекетінің тағдырын шешіп тастауы да ғажап емес, ал сол соққыны қабылдап отырған дивизия командирінің уақыты қалайша көп болады? Панфилов мұны былайша түсіндірген: – Түс мезгілінен бері Малыхпен де, Юраспен де байланыс жоқ. Біздің әскерлер Ядровоны әлі қорғап тұрған-тұрмағанын, тіпті білмеймін де. Бірақ, міне, мына Шишкинода өкше көтеріп, тұра жөнелуге даяр-ақ отырмын, ал дұшпанның жетіп келе қоятындай түрі көрінбейді. Тек оның осы жерге құстай ұшып келуге қаншалықты құштар екенін білсеңіз ғой! Ол өзінің бүктеулі төсегіне бір қарап алып, сөзін жалғастырды: – Бөлімдер кетіп үлгерген, ал біз жолдас Дорфман екеуіміз, мүмкін, осында қонармыз да.
Панфилов өңірі ағытулы тонының қайырулы қара түкті жеңін жоғары бір жұлқыды – генерал, тәрізі, жұмысқа құлшынып тұрған сияқты, – одан соққыдан шытынағанымен, шынысы түсе қоймаған айнаға қарап иығын керді, саусақтарымен мұртын сылады. Әзірге мен туралы, өзімнің шақыртылуыма қатысты ештеңе дей қоймаған. Мен тырс етпей, оның лебізін күттім. Рұқсат етесіз бе? Екеуі – осында. Қалған екеуі батальонда. Панфилов тонын түймелеп ала қойды; іске деген ынтызарлық, білмек-көрмекке шексіз құмарлық шыдатпай, сыртқа асықтырған секілді. Осы кезде сый-сияпатын алып Шакоев кіріп келді. Ол әжептәуір салмақты затты – немістің алабажақ қоңыр-жасыл плащ-палаткасына оралған түйіншегін шалт қимылмен үстел үстіне қойған. Одан қара мұртты дағыстандық жігіт сымдай тартылып тұра қалды да, әр сөзін баппен мәнерлеп рапорт бере бастады: – Жолдас генерал, Талғар полкі бірінші батальонының жауынгерлері мен командирлері... – Рахмет, – деді генерал оның сөзін бөліп. Сол бойда іске көшті: – Жолдас Шакоев, тұтқын мен қолға түскен барлық құжаттарды Гусеново деревнясына, барлау бөліміне жеткізіңіз. Және тезірек. Түсіндіңіз бе мені? Біз Панфиловпен бірге далаға шықтық.
Алда, әсіресе, көкжиектің сол жақ тұсында, бұрынғыша, еңкейген күн шапағы қызараңдайды. Жоқ, бұрынғыша емес, қазір алау нұры әлсіреген, күңгірт. Атыс дүбірі де бірталай басылыпты. Зеңбіректер гүрсілі сирепті. Міне, пулемет тоқпағы тақылдата жөнелді. Шалғайдан тағы бір пулемет тарсылы естілген. Панфилов мұздай салқын ауамен кеуде кере тыныстады. Қақпа түбіндегі қар басқан жолдан біздің екі атымыз бен қос мотоциклет сұлбалары қарауытады. Винтовкаларын аяғына сүйеген Курбатов пен Строжкин тұр. Кебежеде әуелдегі қоқырайған кейіппен фуражкасы едірейіп тұтқын отыр. Шинелінің жағасын да қоқитып көтеріп алған. Гитлершіл-капитан созбалақтап, теңселе көтерілді, – тәрізі, аяғы ұйып қалса керек, – әйткенмен, салмақ тепе-теңдігін сақтап, кебеже сыртына қарай аттады, одан басын кекжитіп, екі қолын жанына түсіріп тұра қалды. Шакоев жауап қайтарды: – Орыс аязы, біраз сүйегінен өтсін, жолдас генерал. Жолдас Ушко, күпәйке ме, бірдеңе әкеліп беріңіз бұған. Ушко үйге қарай беттеді. Сержант Курбатов. Содан алуға болады. Қарулы да алғыр сержант металл бұрыштамалы былғары шамаданды лып еткізіп шығарып, кебеженің темір қорабына қойды.
Курбатов шамаданның қақпағын ашып, ішіне қалта электр фонарының жарығын түсірді. Бетінде ақ жүннен тоқыған жұп-жұқа орынбор шәлісі дөңгеленіп жатыр екен. Шәлінің астынан әйелдің жібек іш киімі, түрлі-түсті блузкалар, төпли шықты. Бәрін орнына тастаңыз. Мұны ұстаған сіз бе, жолдас Курбатов? Жауынгер Строжкин. Міне, өзі, жолдас генерал. Алматыдан ба? Панфилов қуанышын жасыра алмаған: – Жаңадан келгендерден бе? Міне, нағыз сыйлық! Бүгіннен кейін... Ол сөзін аяқтағанша баспалдақ жақтан қолына сырмалы телегрейке ұстаған Ушко жүгіре жетті: – Жолдас генерал, сізді телефонға шақырады. Хабарласқан жетпіс үшіншінің комиссары... – Ә, табылған екен ғой... Сіз жүріп кетіңіз, жолдас Шакоев. Мынаны қарақшы армиядан шыққан мырзаның өзіне тастаңыз… Көріскенше, гвардияшылар! Сіз менімен жүріңіз, жолдас Момышұлы. Аппарат түбінде тұтқаны құлағынан сәл алыстау ұстап, теп-тегіс шинелінің сыртынан қайыс белбеуін қынай буынған капитан Дорфман тұр. Дорфман телефонға тақау үстел шетіне ( онда қодырайып тұрған олжа заттардың теңі әкетіліпті ) өзінің ажырамас серігі – оперативті карта сақтайтын қара папкасын жайғастырған.
Орындығын телефонға қарай жылжытып тізе бүккен Панфи­лов бізді де ұмытпай: « Отырыңыздар, жолдастар, отырыңыздар! » деді де, тұтқаны алды. Сіздердің деректеріңізді ұзақ күттік қой... Тыңдап тұрмын, тыңдап тұрмын... Асықпаңыз. Мембранадан самбырлаған дауыс естілді. Панфилов арагідік сұрақ қояды: – Ал полк штабы ше? Бұл қай сағатта болды? Сізді қорғаған кім?.. Онда біздің тағы қандай күшіміз бар екен? Кәне, жолдас Дорфман, картаны әкеліңізші. Ол картаны тізесіне қойып алып, тыңдауды жалғастыра берді. Көпір түбінде ме? Көріп тұрмын. Тірі қалған ешкім бар ма өзі? Тұра тұрыңыз, белгілеп алайын. Генерал бірдеңе айтуға оқталғандай Дорфманға үрпие қарады, бірақ ештеңе деместен, карта бетіне қарындашпен нүкте таңбалаған. Сөйтті де, қайтадан сөзге құлақ қойды. Жүзіндегі қабаржу көлеңкесі сейілді; майдан даласында жан тапсырған адамның қасында отырып-ақ өзек жалғайтын, тіпті кейде әлгі жерде боқтанып сөйлейтін солдаттың құтқарушы тасбауырлық әдеті өз дегенін істеді. Панфилов қайтадан күлімдеп, әзілдей беретін қалыпқа түскен. Мен бе? Бұрынғы орындамын. Иә, қаннен-қаперсіз отырмын осында. Күлкісін тежеген Панфиловтың үстіңгі ерні тағы да аздап жиырылды.
Осынау лебізді жеткізу жанына жағатыны анадайдан-ақ аңғарылып тұр. Түсіндіңіз бе? Сізге трюмо тастап кетемін, рас, аздап бүлінген. Панфиловтың ендігі үн әуезі әзіл-қалжыңға ауысты. Оның жүзіндегі өзгерістің тез алмасуы таңырқатады, ойымды ашық айтсам, бұл – генералдың дархан пейілдігінің белгісі. Міне, оның сөз мәнері тағы да алмасты: – Бүгін дивизияға гвардиялық атақ берілгенін жариялаңыз. Иә. Сегізінші гвардиялық атқыштар дивизиясы. Менің атымнан бәрін құттықтаңыз. Әрқайсының қолын қысатынымды жеткізіңіз, әрқайсына рахмет айтамын! Панфилов тұтқаны дыбысын шығармай, ақырын орнына қойып, Дорфманға картаны қайтарып берді. Мен қысқа ғана жауап бердім: – Иә. Әрине, өткенде аспаз Вахитов ботқадан құр қалдыратын секпіл бет, тәмпіш танау лейтенантты – түріне қарасаң деревня баласы дерлік, сөзі мығым, білекті балғын жігітті қалай ұмытайын. Ол да оққа ұшқан. Сол шағын отряд түгел дерлік жер жастанған екен. Бірақ танкілерді өткізбеген. Тоғыз танкі талқандалыпты, қалғандары шегінген екен. Көрдіңіз бе, жолдас Дорфман, іс айқындалып келеді. Әйткенмен, жұмбақ әлі аз емес. Енді сол парақтардың жойылып кетпеуін қадағалаған жөн. Қалпына келтіргеніміз дұрыс. Сөйтіп, осы кітапты оқығанымыз ләзім.
Үстел бетіне картаны жайып тастап, ол тағы да Дорфманмен бірталай сөйлесті. Одан маған бұрылған. Жұмысыңызды істеңіз. Кешіріңіз, жолдас генерал, уақыт болған жоқ па екен... – Қоныс ауыстыруды айтасыз ба? Оған үлгереміз. Қамқорлығыңыз үшін рахмет. Барыңыз. Панфилов менімен оңаша қалды. Сөйтті де, белгілі мәнері бойынша саусағының ұшымен ауаны үйірді. Бұл әдеті көбінесе іштегі ойды ақтарып айтатын кездерінде қайталанатын еді. Бірақ мынадайды... Мынадай жағдайды күтпеппін. Ол менің пікірімді білгісі келгендей, ұмсына түсіп, еміне қарады. Мен не айта қояйын? Бір минуттей үнсіз отырдық. Және саспай айтыңыз. Асығыс емеспін. Мен баяндай бастадым. Немістердің алқаптағы окопта бекінген Матренино станциясын қорғаушыларды алыстан минометтен атқылап қырып жіберуді ұйғарған тактикасын сипаттадым. Адам шығыны туралы хабардың жан күйзелткенін айттым. Өзімнің әрі-сәрі күйге түскенімді, « Егер олай ұстасақ, айырылғанымыз » деп солдат даналығын айтқан жаралы жауынгермен жолыққанымды да жасырмадым. Панфилов сөзімді ешбір бөлместен тыңдаған. Алайда бәрібір мәлімдемемді үзуге тура келіп қалды. Сырттан мотор үні естілді, автомобиль есігінің тарс етіп жабылғаны білінді. Панфилов орнынан тұрды. Мен де түрегелдім.
Звягин кіріп келмес пе екен деп ойлаймын. Лейтенант Ушко екен. Жолықсақ деп қатты өтінеді. Панфилов қалтасынан сағатын шығарып қарады. Москваға асығып барады екен. Оларға бүгін генерал қабылдай алмайды дедім. Таңертең мынаны әкелгенде келіскенбіз. Жоқ, қазір босай алмаймын. Кешіре жатар. Жолдас Ушко, менің кешірім өтінетінімді жеткізіңіз. Әйткенмен, қайтадан тізе бүгіп, Панфилов: « Жалғастырыңыз, жолдас Момышұлы, жалғасырыңыз » – дегенше Ушко және жетіп келді: – Жолдас генерал, оларға бәрін айттым. Өтініп қоймай тұр... – Иә, иә... – Сіздің кіруге мұрсат беріп, бір ғана сауалға жауап қайтаруыңызды сұрайды. Амал не, әскери қулықты бағалауға тура келеді. Солай емес пе, жолдас Момышұлы? Генерал іс менің келісіміме тіреліп тұрғандай, сұраулы жүзбен қараған. Одан соң барып, есікті ашты. Сіздермен тиянақтап әңгімелескім-ақ келіп еді, бірақ... Сонымен келісіп алайық: бір ғана сауал. Өтіңіздер, өтіңіздер... Бөлмеге алдымен « Фронтовая иллюстрация » журналының тілшісі Нефедов кірді. Құлақшыны қайырып тараған сарғыш шашын жауып тұр. Бояу иісі кетіп үлгермеген су жаңа ақшыл тонының әр жеріне балшық жұғыпты.
Тәрізі, қазір мойнына іліп алған былғары қапшықтағы жіңішке баулы фотоаппаратын алып, бекіністерге түсіп, топыраққа сүйкенсе керек. Албыраған бетіндегі шұқыры көрініп, қысылыңқырай жымиып, жан-жаққа жайраңдай қараған кескіні капитанның өз жұмыс күніне ризалығын байқатады. Нефедов қолын шекесіне апарып, генералға ізет көрсетті. Әлгі сәтте үстінде қонымды, жүріс-тұрысына да ыңғайлы, бірақ әбден тозығы жеткен былғары шолақ күрткесі бар Нефедовтың серігі самбырлап, сөзге қосылды. Күн қағып, тотыққан бетінде кешеден бері қырылмаған сақал-мұрт қылтаны қараяды. Қалай дедіңіз, жолдас генерал? Панфилов мырс етті: – Сіздің сұрағыңыз осы ма? Сіздің қаламдас-әріптесіңіз – Гриневич деп атайық – ешбір сасқан жоқ: – Жолдас генерал, ғафу етіңіз... Бұл әзірше анықтау ғана. Әйтсе де, айтып қалған екенбіз... Жолдас Нефедов бірде екеуміздің арамыздағы ұқсастықты байқапты, – осыны айтып мені нұсқаған. Және, мархабат, жолдастар, отырыңыздар. Бір минут болсын, тізе бүгіңіздер: қақшиып тұрғандарыңыз жарамайды. Кіргендер орындықтарға жайғасты. Гриневич генералдың зейінін жаңағы ойға қайта бұрған: – Сонымен, әлгі даналықтың мәні... – Иә, бұл жөнінде қысқа айтайын. Қазіргі шайқасып жатқан ұлдар әкелеріне ұқсамайды.
Ал қырларынан қарасаңыз, түрлері бірдей! Түсіндіңіз бе мені? Генерал әдетінше, өзіне ұнаған осынау тұжырымның көкейге қонған-қонбағанын анықтап байқағысы келгендей, тілдесіп тұрған адамға қарай ұмсына түсті. Күтпеген жерден шолақ тужурка иесі орнынан атып тұрды. Алдында қимыл-қозғалысы, сөйлеу мәнері сылбырлау еді, енді кенет ширап шыға келді. Мен өзіңізден: бүгінгі шайқастардың мәнін бір-екі ауыз сөзбен қалайша түйіндеуге болар еді деп сұрамақшы едім. Ол сөзді сіз айтып бердіңіз! Рахмет. Енді қалай жазататынымды білемін. Жолдас генерал, кетуге рұқсат етіңіз! Омырауы ашық тонының жағасы әжім торлаған әлсіздеу мойнын көмкеріп тұр. Қазіргі иіні сәл түсіңкі. Жымырылған ерні де көңілсіздігін аңдататындай. Қажыды ма екен? Әлде қоңылтақсып қалды ма? Кімге? Барамын да, жазамын. Үнсізбіз. Осы, Панфилов тілшілерді неге босата салмайды екен? Бүкшиіп, басын бұрынғыша қайсарлана иген Панфилов олайбұлай жүрді. Жоқ, жолдас Гриневич, сіз екеуміз бұл міндетті әлі шеше қойған жоқпыз. Қырынан қарау ма? Ім-м... Мұны бүкіл соғысқа, біздің барлық өмірімізге қатысты айтуға болар, бірақ бұл күн... Панфиловтың саусағы бөлмеге ескен жел екпінінен бұрынғыша селкілдеген газет шетіне тиді.
Сөйтіп, сөзін жалғастырған: – Жаңылмасам, Вольтердің бір хатында: « Шұбалаңқы жазғаным үшін кешірім өтінемін, қысқа жазуға уақытым жетпеді » дейтіні бар. Тек осы нақылды қайталай аламын. Тағы да бір минут үнсіздікпен өтті. Тілшілер өздерін орнықты ұстаған: тып-тыныш. Панфилов жеңін түріп алды. Журналистің планшетінен шығарылған топографиялық карта лезде үстелге жайылды. Панфилов маған бұрылды: – Жолдас Момышұлы, сіз де тақалыңыз. Қарындаш ұстаған генерал картаға төніп тұр. Ол тағы да маған қарады: – Бүгін, жолдас Момышұлы, сіз, менің Горюныдағы ротаны Матрениноға жіберу жөнінде бұйрық бермегеніме таңданған шығарсыз. Шыныңызды айтыңызшы, солай ғой? Ал мен сол сағатта бұзып өткен жаудың танкілер тобы сізге, Горюныдағы позицияларыңызға өте ме деп күткен едім. Панфилов картадан немістердің танкі дивизиясы шоғырланған аймақты көрсетіп, дивизияның алдыңғы шебіне шаншылған қара түсті жебе-сызық жүргізді. Әрине, белгілі шығынға ұшырады. Бірақ өтті. Бұдан кейін генерал әлгі танкілердің Волоколамск тас жолына шығуға мүмкіндік алғанын айтты. Немістің жаяу әскері танкілердің бас даңғылмен жылжуын қамтамасыз ету үшін тас жолдың екі жағынан бірдей шабуыл жасады. Әйткенмен, танкілер онда жете алмады.
Әлдебір белгісіз шағын резерв пайда болды да, әлгілердің алдынан кесе-көлденең шықты. Сөйтіп өтуге жол бермеді. Осы істі атқарған кім? Әзірге беймәлім. Штаб полкімен байланыс үзілген. Бұл жерде менің артиллериям жоқ еді. Бір шөкім жаяу әскер ме? Күні кешеге дейін, жолдастар, әскери ілім... – Панфилов маған көзі күлімдеп, қиғаштай қарады. Панфилов шешіле сөйлеген. Оның тілшілерге бүкпесіз жауап берумен бірге, өзін де толғандырған жәйттердің жауабын іздеп, ақтарылғысы келгені анық. Енді оның еңсесі жазылып, еңкіштігі байқалмай да қалды. Өңірі ашылған тонының астынан үтіктеулі жаңа кителіндегі жауынгерлік ордендері көрінеді. Осы сәтте оның ара-арасында жөтеліп-жөткірінетін әдеті де ғайып болған. Ширақ қимылдап, жарқырата тазаланған етігімен әрлі-берлі жеңіл адымдап, қайта жасарып, көңілі марқайып, кербездене түскендей – оның кескін-келбеті көкейімде осы соңғы кездесудегідей жатталып қалыпты. Қарындашы карта бетінде қайта жүгірген. Ойда жоқта осынау қорған, беймәлім резерв ғайыптан қалай пайда бола кетті? Ал қаншама сағаттар бойы жан-жақтан атқылаған дұшпанға төтеп беріп, қасарыса шайқасқан жеңіл зеңбіректер ше! Ал лейтенант Угрюмов пен политрук Георгиевтің басшылығымен танкі қиратушылар командасы ше! ».
Генерал Угрюмов туралы айтпай тұра алмады: – Жап-жас бала! Өз жауынгерлерімен бірге жиырма танкіні тоқтатқан. Мерт болды. Аянбай арпалысып, жан пида етті. Панфиловтың өзіме оңашада айтқысы келген ойларына оралғанын түсінгенмін. Қазір ол өз-өзіне сұрақ қойғандай болды: – Сол баланың бойынан соншалықты сұрапыл рухани күш қалай табылды екен? Ал бүгін... Бүгін мұны қалай сипаттауға болады? Сарбаздар болмаса кез келген шешімің – бос нәрсе. Алайда өмір шындығы мен ойлаған, мен діттеген дүниенің бәрінен де асып түсті. Генералдың көтерілген қолы бір сәт қимылсыз қалған. Қоңырқай саусақтарының ұшын тағы да бүрістірді. Немене, тағы бір шырт еткізбекші ме? Жоқ, саусақтар сол қалпынан өзгермеді. Ол қуана дауыстады: – Міне, жолдас, сізге керекті сөз! Асып түсу! Жауынгерлер мен командирлер өз тараптарынан мен күткен әрекеттің бәрінен де асып түсті. Өздерінен де асып кетті! Мен күтпеген резерв, бәлки, осы болар. Түсіндіңіз бе? Ол сәл ойланып, тағы қосты: – Әрине, менің қолымдағы бары – алғашқы мәліметтер. Екі полк штабымен байланыс үзілгелі көп өтті. Бұл полк командирлерінің қайда екенін білмеймін. Тірі ме өздері?
Талай жәйттен хабарсызбын. Кейін мазмұндырақ, нақтырақ, теңеу іздеп табармыз. Бәлкім, ол қарапайымырақ болар. Алдыда әлі ауыр күндер бар. Мұны біліп жүрейік! Сонда да... Сонда да қазір тілге өзге сөз ілікпей тұр. Бұл тек – « асып түсу »! Ал-л енді, жолдастар, ешбір алаңсыз, өздеріңізге « көріскенше күн жақсы! » дей аламын. Ол картаны жинамаққа ұмсына түсті де, соған көз тігіп тұрып қалды. Панфилов картаны иесіне ұстатты. Нефедов тағы да беті шұқырая жымиып, фотоаппаратының бауын босатып, қолына алған. Тура осылай тұрғаныңызды! Шолақ тоныңызбен! Мына ойықпен қоса! Желмен тез-ақ ұшып кетеді ғой. Өйте көрмеңіз, жолдас Нефедов. Қажет емес. Бұдан да кереметі бар! Гусеново арқылы жүріңіздер. Сондағы барлау бөлімінен гитлершіл тұтқын капитанды тауып аласыздар. Таңдаулы нұсқа. Бәлкім, соны қолға түсірген мәскеулік жауынгер Строжкинді жолықтырарсыз. Қазір сонда телефон соғайық. Екеуінің бірге тұрғанын түсіресіз. Жасөспірім сарбаздың қаруынан айырылған еңгезердей қарақшы – батальон командирін алып келе жатқан сәтін көрсетесіз. Москваның бұған қуанатыны сөзсіз. Ал мені, жолдас Нефедов, әлі-ақ түсіріп үлгересіз.
Ертең бір соғып кетіңіз. Жолдастарымды алып, далаға, аязға шығайын, сол кезде сырт еткізе қоясыз. Міне, солай келісейік! Шолақ күрткелі тілші картаны орнына салды. Жолдас генерал, әлгі сөзіңіз үшін рахмет! Екеуі де қолдарын шекелеріне апарды. Моторы гүрілдеп, машинаның жүріп кеткені естілді. Есігі жабылған бөлмеде генерал он минуттей бөгелді. Құлағыма арагідік оның қарлыққан үні жетіп қалады, бірақ сөзіне ден қоймадым. Бір кезде генерал қайта оралды. Ол ерсілі-қарсылы жүріп, уайымдай сөйлейді: – Әлі Малыхтан да, Юрасовтан да дерек жоқ. Қасыма жайғасқан Панфилов қалтасынан « Казбек » папиросын шығарып, қорабын ашты. Шылым шегейік, жолдас Момышұлы. Сіріңкесін шағып, маған отын тосты. Оның бастықтықтан, әміршілдіктен ада мәнерін арқаланып, сұрап қалдым: – Жолдас генерал, оттығыңыз қайда? Өзіне мұның астарлы сыйлық екенін айттым. Кезінде соны сізге де тарту еткім келіп еді ғой. Оның да мәні бар еді. Түсінетін шығарсыз? Әлбетте, түсінемін. Тіпті қазірдің өзінде алдында үзілген екеуара әңгімемізді жалғастырмас бұрын Панфилов екі-үш ауыз сөзімен, шырайлы күлкісімен көңілімді аулап, жанымды жылытып, қайтадан баурай қойды.
Мен өз өмірімнен де қымбат командирлік ар-намысымды бәйгеге тігуге бел буғанымды жасырмай айттым. Бұйрықтың қалай берілгенін, өзіме Толстуновтың қалай жәрдемдескенін, қарсы шабуылымыздың қалай сәтті аяқталғанын сипаттадым. Звягиннің телефон соққаны туралы, оған деревняны бермей тұрып-ақ « Тастап кеттік! » деп мәлімдегенімді де баяндадым. Генерал-лейтенант Звягиннің бұйрығы бойынша қызметтен шеттетілдім, бірақ кеш түскенше басқара бердім. Ол осы сөзді айтқан кезде ағымнан жарылған әңгімемде ұмыт қалдырған сәт есіме түсті. Телегрейкемнің жан қалтасынан әскери уставтың қызыл кітапшасын шығарып, бастама көтеру туралы пункттің астына Панфиловтың қолымен үш қатар сызық түсірілген бетті тауып алдым. Күтпеген жерден Панфилов күліп жіберді: – Маған аудара салмақшысыз ба? Тексеріп көріңіз: тура осылай болды. Сіз маған жөн сілтедіңіз. Шектен шықпайық та. Панфилов тағы күлді. Өз аузынан талай шыққан осы тұжырым бүгін жанына жаққан сияқты. Мен сөзімді жалғастырдым: – Жолдас генерал, сізге шынымды айтып отырмын. Сіз маған жиырмасына дейін төтеп бер деп міндет қойдыңыз! Егер осы болмағанда, бүгін, он жетісінде қиян-кескі айқаста ротадан айырылуға қақым бар еді, өзімнің де абыроймен мерт болуға қақым бар еді.
Бірақ сана түкпірінде: « Жиырмасына дейін! » деген серт тұрды. Сөйтіп, барымды салып, шешім қабылдадым. Панфилов беті ашық уставты бармағымен сипады. Келісейін, кінәнің тең жартысын мойныма алайын. Бірақ табыстың да жартысы – менікі. Қуаныш пен қайғыны тең бөлісейік. Жақсы ма? Кездейсоқ сәті түскен авантюра емес пе? Жоқ. Әлде заңдылық па? Иә, бұл сәттілікте белгілі заңдылық бар. Сіз, жолдас Момышұлы, дұшпанның осал тұсын пайдалана білгенсіз. Панфилов әлдекіммен дауласып, нақты дәлелге жүгініп тұрған сияқтанды. Түнде қолбасшыға барып жолығамын. Сонда жолдас Звягинді де көретін шығармын. Қолбасшыға бәрін де баяндаймын. Жарлықты өзгерте алмаймын, бірақ кідірте тұруға күш салармын. Қайта беріңіз. Түнде телефон соғамын. Мына кітапшаны тастап кетіңіз. Сізді әлі де азырақ бөгейін. Панфилов қайтадан ара-арасында бұрынғыша Дорфманның күңгірлеген дауысы естіліп тұрған көрші бөлменің есігіне қарай беттеді де, кенеттен жас адамша жалт етіп, бері бұрылды. Күлді. Бірақ жауабымды күтпестен, есікті ашып, бөлмеге кіріп кетті. Өзімнің Панфиловты қалай түсінгенімді – сонау қарашаның кешіндегі ойларым мен кейініректегі толғаныстарым тоғысында туған пайымымды айтайын.
Міне, о кісімен жарты сағаттай бірге болдық. Сонда бұрын бойынан өзім аңдай қоймаған, іссіз отырудан запы болғандай, қайта-қайта жұлқылап, жеңін қайырған жаңаша қимылын екіүш мәрте байқадым. Немістердің біздің астанамызға жасаған тағы бір шабуылының нәтижесі мен Москва үшін шайқастың екінші кезеңінің тағдыры шешілуі ықтимал – соғыс тарихында « жаппай ерлік күні » деп аталған осы күнді Панфилов тұтастай Шишкино деревнясында әскерлерді басқару мүмкіндігінен түгел дерлік айырылған жағдайда өткізді. Генералды өз қарауындағы штабтармен, алапат шайқастар шырмауында қалған бөлімдермен жалғайтын телефон сымдары үзілген, қырқылған. Немістердің соққылары дивизия майданын қан қасапқа салды. Ана жер-мына жерде біздің тістескен топтарымыз, түте-түтесі шыққан батареялар, роталар мен взводтар, бір қарағанда, өз беттерінше басқарусыз шайқасып жатты. Дегенмен, әскерді басқару, ұрыстарды басқару тізгіні, қалай болғанда да, қолда еді. Жаппай ерлік өз-өзінен жасалмайды. Ақырын жүріп, анық басатын қарапайым генералымыз бізді осынау шешуші күнге, осы қиян-кескі арпалысқа даярлады, мұның сипатын күн ілгері болжап білді, алдағы міндетімізді ерінбей-жалықпай көкейге тоқытып, өз ойын « саусағымен сипалап », зердеге сіңірді.
Тағы бір еске сала кетейін, біздің ескі уставта « қарсыласу торабы » немесе « тірек пункті » деген ұғымдар мүлде болған емес. Бізге мұны соғыстың өзі үндеді. Панфиловтың көкірек көзі сол үнді қағып ала қойды. Ол – Қызыл Армияда әлемет соғыстың құпия шежіресіне алғаш болып дендеп енгендердің бірі-тін. Өзгелерден қол үзген шағын топ та – торап, күрес тірегі. Пан­филов осы ақиқатты түсіндіріп, санамызға құю үшін кез келген ыңғайлы жағдайды, тіпті әрбір минутті командирлермен, жауынгерлермен тілдесуге пайдаланып отырды. Дивизияда оны жұрттың бәрі жақсы танып, құрмет тұтатын. Оның аузынан шыққан қанатты сөз, аңдаусызда айтылған әзіл-қалжың кейде түсіндіріп бере алмайтын түрлі жолдармен көпшіліктің құлағына жетіп, солдаттың сымсыз телефоны арқылы бірден-бірге өтіп жататын. Ал сарбаздардың соны қабылдап, бойына сіңіруі – бұл да басқару деген сөз. Біз Панфилов взводты немесе ротаны басқарды десек орынсыз болар еді. Әлдебір автордың оның қолына граната ұстатып қойғаны да бар. Бос сөз! Бәрібір Панфилов басқарды! Ол өз дивизиясын тәрбиелеп, жеке ой-ниетін, жоспарын, өзінің жаңа заманғы қорғаныс ұрысының айрықша құрылымын, алдағы күннің міндетін шебер меңгеруін біздің ортақ игілігімізге айналдырды. Сондай күн туды.
Дивизия командирінің қолы мен даусы жер-жердегі шайқас ошақтарына жете алған жоқ. Бірақ командирлердің де, қатардағы жауынгерлердің де зердесіне тоқылған оның ақыл-ойы ұрыста жолбасшы болды. Бұл тұрғыдан алғанда, панфиловшылардың ерлігі – оның өз туындысы. Осыны пайымдасақ, біздің тарихи шындыққа адал болғанымыз. Үзік-үзік мәліметтерге сүйеніп, тіпті әр дыбысқа құлақ түріп, атыстың айрықша құбылысына, өзге де белгілерге қарап Панфи­лов өзі ойы мен болжамының қаншалықты іске асқанын қадағалап отырды. Оның барлық күш-жігерін қорғаныс ұрысын жаңа тәсілмен жүргізуге тәуекел етуге, әскерді талмай тәрбиелеуге жұмсаған еңбегінің бәрі де ақталды. Сөз болып отырған әлгі кеште ол мұны жақсы білді, алайда өзі туралы айтуға кішіпейілдіктен аспады. Әйтеуір, өзі үшін жан-жүрегінің тебіренісі, барлық өмірінің мәніне айналған осы жәйтке қатысты сөзді мен қозғап, лебіз білдірдім. Бұған мерейі өсіп, көңілі марқайғаны анық. Панфиловтың сырлы әлемін, оның жан толқынысын ашатын тетік осында ма деп ойлаймын. Жан алып, жан беріскен аласапыран ұрыста генералдың жоспары ғана емес, өзі « асып түсу » деп атаған таңқаларлық тылсым әрекеттер де іске асқан еді. Иә, оның бүкіл солдаттық ғұмырының, коммунистік өмірінің мәнділігі делелденді.
Қайтадан: « Звягин емес пе екен? » деп ойлаймын. Аула жақтан: – Генерал өзінде ме екен? Аздап қарлыққан үнінен ұзынтұра артиллерист полковник Арсеньев екенін білдім. Аттан ырғып түскен полковник ұйып, иіліңкіремей қалған аяғын сүйретіңкірей басып кірді. Құлақшыны мен ұзын шинеліне қырау қатыпты. Іле-шала Панфилов та келді. Жүннен тоқылған қолғабын шешкен ол, аяздан қызарған қолын құшырлана уқалады. Бізде де маздап тұрғаны шамалы. Полковник мені енді ғана байқады: – Ә, Момышұлы? Сенің құлағыңды шулаттық-ау. Ал мынаның батырлары, – Арсеньев саусағымен мені нұсқады, – жібергісі жоқ көрінеді, тегі. Өзім келіп араласқанша бірде-бір зеңбірегімізді өткізбеген. Сырттан қарағанда, ол маған ренжіп тұрғандай көрінер еді, бірақ қырылдаған сабырлы даусынан құптағандық леп еседі. Полковниктің буыны шодырайған ұзын саусақтары шинелінің қалтасынан бүйірінде шетелдік жапсырмасы бар шөлмек шығарған. Полковниктің бұл сөзшеңдігінен іштей ширығып, жаны күйзелген адамның енді ғана жүйкесі босап, жеңілейген кезін аңдауға болар еді. Айтпақшы, сондағы олжа заттарды тамашалаңыз. Және көңіліңізге ұнаған бұйымыңызды ала беріңіз.
Бүгінгі күннен естелік болсын... Момышұлы жолдаспен әңгімемді қазір бітіремін... Полковник әкелген шөлмекті үстелге қойып, қатты бір жөткірініп алды да, аяғын еркін, тең басып, көрші бөлмеге беттеді. Панфилов ежелгі үзеңгілес серігі, зеңбіректер командирінің соңынан бірталай аялай қарап тұрды. Мен картамды жайдым. Біріншіден, өзіңіздің жауынгерлік орындарыңыз арқылы біздің шегінген әскерлерді өткізесіз. Бұл сізде ескерілген бе? Панфилов картадан дивизия қорғанысының келесі шебін көрсетті. Енді ол Горюнының желке тұсында жатыр екен. Әрбір шоқ тоғай, әрбір шағын деревня үшін құн төлетуге тырысамыз. Төлемейді екен – ілгері аттап баспайды. Солайша қансыратып, шабуыл жасау қабілетінен айырамыз. Панфилов Москва түбіндегі шайқаста біздің армия қабылдаған тактиканы маған әлденше мәрте түсіндірген-ді. Сонда да осыны қайталап пысықтауды қажет деп санады. Қазір де омырауы ашық, ұзын тонын киіп, қасымда тұрған ол көңіл қойып тыңдаған-тыңдамағанымды, түсінген-түсінбегенімді байқағысы келгендей, тағы да сәл ұмсына түсіп, қадала қарап қояды. Сіз екеуміз алдыңғы күні болжағанымызға қарағанда еркін тыныстауыңыз мүмкін. Бірақ сан алуан жағдай килігуі ғажап емес. Ертең резервтерін іске қосатын-қоспайтынын көре жатамыз. Ертең Шишкино тарапынан қорғануға тура келуі ықтимал. Бірақ әлі кідіре тұрайық.
Түсіндіңіз бе? Генералдың қарындашы менің картамдағы топографиялық белгілерге тағы да бір соғып өтті. Дивизияның сұрапыл соққыларға шыдап, төтеп бергеніне көңілі тоғайған Панфилов ешбір асып-таспай, лепірмей, сарабдал санамен, қырағы көзбен ертеңге үңілді. Ол менің батальоныммен бірге Горюныда ұрысқа кіретін артиллерия туралы айтты. Тек ол ең соңғы сәтте, тас жол бойындағы шығатын саңылау жабылмай тұрғанда кетіп үлгереді. Ал жиырмасына қараған түнде жиналып, орын ауыстырасыз. Бүгін жолығатынымызға сенемін. Ал... Ол маған қолын созды. Оның моңғол пішіндес, қысыңқы көздері маған соңғы рет қарады. Сол жанардан сенім оты ұшқындайды. СЕНІМ! Осы сөзді тағы да үлкен әріптермен жазыңызшы! Дәл алдыңғы күндегідей үн қатқан: – Жөнел, қазақ! Қарашаның он сегізіне қараған түн 1 Бауыржан үнсіз қалды. Біз бұл жолы да орман арасындағы ашық алаңқайда отырмыз; сонадайдағы тасада Қазақ елі перзентінің, осынау кітап қаһарманының мекені болған блиндаж-жертөле тұр. Бықси жанған оттан қалың масаны қуып, қарағай қылқанының шайырлы түтіні шалқиды. Күтпеген жерден, Момышұлы өткендегіше ыңылдап әнге салды. Бұрын бір естіген: « Иван, Иван, сен жаққан отқа күйіп-жандым... » деген сөздерді ұғамын.
Қазір осы өлең жолының мағынасы маған айқындала түскендей. Бауыржан қараңдаған арықша қос білегін түбі жерге тірелген қылышының сабына артып қойып, алға көз тігеді. Бір кезде: – Генералдан үйге қайтып келемін, – деп қалды. Тағы да ойына оралған көріністерді ән әуезімен әрлейді. Сөйтіп әңгімесін жалғастырды. Мұнда кең даңғыл көз ұшынан Горюны бұлдырайтын өрден құлдилап, шығысқа, біздің тыл жаққа қарай жосылады. Жолайрықта аттың басын тежеп, бірнеше минут алдымды шолдым. Бұл не? Күйреген армия ма? Шинель киген біреулер шұбап келеді – шаршаңқы, бастары салбыраған, бейберекет, шағыншағын бірнеше топ. Иықтағы винтовкалары да сарбаздардың еңсесін езе түсетіндей. Кейбіреуі жол жиегіне отыра кетіп, жата қалып, қарға құлайды. Бірақ ұзақ жатпайды. Әлдебір сұмдықтан тезірек алыстай түсуге ұмтылып, ышқынып орнынан тұрып, әрі қарай жылжиды. Біреуі үнсіз, біреуі қиналып ах ұра көтеріліп, Мәскеуді бетке алып ілбіп барады. Рота әлде взвод екенін біліп болмайтын кішігірім отряд саппен өтті, әйтеуір, командирі – алдында. Тағы да өз бөлімінен жырылып, титықтап, тамтығы қалмай, ығы-жығы шұбырған біреулер көрінді.
Міне, әлдекім өзінің полктесін танып, жолықты: – Николай, бұл сенбісің?! Біздің адамдар қайда? Анау қолын бір сілтеген. Қимылы « құрыды! » дегенді білдірді. Көз алмай қараймын. Артта, бірнеше шақырым жердегі По­кровка селосында тосқауыл бекеті ашылғанын естігенмін, – мұны маған Панфилов айтқан, – онда сенделіп жүрген сарбаздарды бөгеп, бастарын қосып, тәртіпке келтіреді; әскер өмірінде мұндай күйзелген кезеңдердің кездесетінін білетін ем, сонда да құр сүлдерін сүйреткен кезбелердің тізбегі жан сыздатты. Тағы да: « бұл не? » деген сұрақ алдыдан кесе-көлденеңдейді. Тас-талқаны шығып, қарсыласуға дәрмені болмай, Москваға қарай ығысқан армия ма? Бірақ мен Панфиловтың қасынан аттанып, оның « асып түсу » деген сөзін естіп, дивизияның соққыға төтеп берумен қатар, жауды тұралатқанын түсіндім ғой. Сонда оны істеген кім? Иә, осылар, сап құрмай, қараңғы түнек құшағына сіңіп бара жатқан мынау жүдеу-жадау сарбаздардың өзі. Бұлар аянбай арпалысып, атысып-шабысты, жолдастары мен командирлерінен айырылды. Әзірше өздерінің жауды күйреткенін де білмей, баяу ілбіген жеңімпаздар. Міне, тас жол бойына тізілген Горюны үйлері де көрінді.
Алакөбеңде әдетінше теңселе басып, өзіме қарай беттеген Толстуновты таныдым. Аттан секіріп түсіп, тізгінді атшыға ұстатамын. Және сені де күтіп қалдым ғой. Жол қарағыштап жүрмін. Бір қарасам, өзің де көріндің! Менің тағдырыма бола алаңдағанын байқатпай, Толстунов дағдыдағыша салдырлай сөйлейді. Тоқыма қолғап киген Толстунов білегін менің шолақ бешпетімнің қолтығына сұғып, екеуміз танысқан күннен бері алғаш рет қанаттаса адымдап келеміз. Өзі менің сөйлеуімді күтіп, үндемейді. Қысқаша баяндап бердім: – Звягинді көре алмадым. Біздің генерал: бұйрықты өзгерте алмаймын, бірақ кідірте тұруға күш саламын деді. Сөйтіп мені кері жөнелтті. Осымен нүкте қойылды деші! Істі олай да, бұлай да бұра салу оңай ғой. Қайткенде де, мен... – Қойшы! Әлде мен саяси бөлімге құстай ұшып барып қайтсам ба екем? Не керегі бар. Ақылыңның тұнық болғаны қажет. Тісқаққан саясат қызметкеріне сенсейші: іс осымен тәмәм! Толстунов жүзіме барлай қарап, күліп тұрғанымды көрді. Және, Бауыржан, ендігі жерде бұл туралы жақ ашпайтын бол! Бәлкім, ғұмыр бойы жадымда қалатындай бөлме тәртіпке келтіріліп қойыпты.
Іште штабқа қатысы бар адамдар ғана: Рахимов пен Бозжанов және кезекші-телефоншы отыр екен. Қаттаулы олжа заттар плащ-палаткамен мұқият қымталған. Рахимов бетіне үлкен ақ қағаз жауып, өз үстелін сәндеп, жаңартыпты; тәрізі, бұл қағаз да олжа бұйымдар арасынан шыққан болуы керек. Тіпті желімі ажырап, ешкім көтермей, шеті жалбырап жататын тұсқағаз да бірнеше жапсырма шегемен бекітіліп, орнына ілініпті. Бір қарағаннан-ақ аңғарылды: күндіз еңсені басқан сүреңсіздіктің ізі де жоқ. Бозжанов маған үрейленіп, тесірейе қарайды, – сезімтал жүрегі де әбден мазасызданған секілді, – одан тынышсызданып, Тол­стунов жаққа жалтақ-жалтақ етті. Рахимов лып етіп ұшып тұрып, рапорт бере бастады. Мен жоқта батареяда ешбір төтенше жағдай болмапты. Бөлімдер бұрынғы позицияларына орналасып, шегінушілерді өткізіп жатқан көрінеді. Рапорт аяқталды. Толстунов: – Комбат, генералдікінде тамақтандың ба? Ашпыз. Енді, кәне, жүрек жалғап алайық. Ақыры Бозжанов маған ешбір жамандық келмегеніне көзі жетіп, балаша жайдарланды. Мезетте-ақ жүзі бал-бұл жанып, дөңгелек жүзі жылтырап шыға келді. Міне, үстел басына да жайғастық.
Қызыл-күрең бургунд шөлмектері ашылды; стақандарға сыздықтата құйылған қою шарапты испан сардинасы мен май қатқан дағдылы күріш ботқасынан кейін тарттық. Албар жақтан шу естілді. Жасы кіші Бозжанов дереу атып тұрып, сонда жөнеді. Бір минуттен кейін есік қайта ашылған. Үстелден жоғарыда асулы кәресін шамның күңгірт жарығымен кіріп келе жатқан Исләмқұловты көрдім. Оның соңынан тымпиып Бозжанов кірді. Мейманды орнымнан тұрып қарсы алдым. Не болды екен? Өңі қуарып кетіпті, боп-боз. Кескінінің маңғаздығы, тартымды сымбаты қайда кеткен? Езуі дір-дір етеді. Ол бізге шола қарап, таныс, мейірбан жүздерді көріп үн қатты: – Хал нашар. Масқара болдық. Қаштық біз. Соңымыздан қуды! Сен, Бауыржан, мұндай қорлықты көрген жоқсың. Шарап іш. Дәм тат. Зауқым жоқ. Менің адамдарымды тамақтандыршы, Бауыржан. Арамызда полк штабынан лейтенант Гуреев те жүр. Ол да өз адамдарынан бөлініп қалған екен, ылғи бізбен болды... Ол да осы қорлықты көрді. Халқымыздың ежелгі даңқы мен салт-дәстүр, ежелгі рухани қазынасын сақтап ұрпаққа жеткізген дала даналарының өсиеттеріне адал, ұстамды, өр мінезді қазақ Исләмқұлов қатты күйзеліп, орындыққа сылқ етіп отыра кетті.
Мен Исләмқұловтың командасын тамақтандыруды бұйырып, полктің ұрыс жабдықтары бөлімінің бастығы – жасы отыздан асып, төбе шашы түсе бастаған жасамыс лейтенант Гуреевті дастарханға шақырттым. Толстунов, түк болмағандай, үстел басында билік жүргізуге кірісті. Исләмқұлов, жәрдемдесіп жіберейін бе саған? Мә, темекі ал! Рахимов, қонақтардың алдында сараңдықты доғар, қоржыныңның түбін қақ! Темекі түтіні аспалы шамға қарай көлбеді. Исләмқұлов өз ыдысындағы шарапты бірден тартып салған. Гуреевтің дүрдік ерні де ішіндегісін түгескенше стақанды босатпады. Исләмқұлов тағы бір минуттей темекісін құшырлана сорған соң біздің қос қонағымыздың да телегей теңіз кеуделері күмбірлеп, әңгіме тиегі ағытылды. Әлі бас-аяғы жинақтала қоймаған сол кітаптың « Қарашаның он жетісі » деп аталатын бір бөлшегі, бір беті мынау. Ротасы Ядрово селосының түбіндегі алдыңғы шептің бір бөлігіне бекінген Исләмқұлов түс әлетінде батальон штабына шақырылады. Қасына байланысшысын ертіп, қолына полуав­томат ұстаған ол ормандағы айналма соқпақпен жүреді. Сүрлеу дала асханалары орналасқан алаңқайға келіп тіреліпті. Май сіңген алжапқыштары мен ақ қалпақтарын киген аспаздар гүрсілдеген атыс дүбірін ести жүріп, өз ісімен айналысып жатады, ал асханаға кезекшілікке шыққан жауынгерлер ағаш жарып, картоп тазалап отырады.
Исләмқұлов осылардың тұсынан өте берген кезде кенеттен алаңқайға тыл жақтан немістің жаяу әскері шыға келіпті. Сұмдық үрейлі сәт. Аяқ астынан автоматтар тырылдап, ысқырып, оқ ұшады. Әлдекім шыңғырып, айқай салады. Арқасы мұздап кеткенімен, « арым – жанымның садағасы » де­ген қағиданы берік ұстанған менің сындарлы қандасым сабыр сақтап, өктем үнмен ақырып қалады: – Мұнда келіңдер! Тыңда менің командамды! Сөйтіп, тікеден-тік тұрған бойда жауға қарсы оқ жаудырады. Осы мезетте штабтық-лейтенант Гуреев сап ете түсіп, ұстамдылығынан айнымай әрекетке кіріскен саптағы командирдің құзырына бағынады. Асхана маңайында жүрген сарбаздар мен аспаздар да Исләмқұловтың қасына шоғырланады. Бұлар ко­манда бойынша винтовкаларын қайта-қайта оқтап, бір мезгілде дүркін-дүркін оқ атудан тынбайды. Екеуі екі қанатқа орналасып алған Исләмқұлов пен Гуреев жаудың тақалуына мүмкіндік қалдырмайды, тұқыртып, жер бауырлауға мәжбүр етеді. Бастары кездейсоқ жағдайда қосыла қалған осы жиырма адам әлгі қимылымен не тындырды? Командир ретінде безбендесем, бұлар өз батальондарына қол ұшын созды. Сыналап өткен немістер окоптарға бекінген батальонның ту сыртынан келіп соғатын еді. Ал майданның бетін бері бұра қою мүмкін де емес-тін.
Жиырма винтовканың белгілі өлшеммен дүркін-дүркін атқан оғы окоптағы әр сарбазды қатты тіксінтеді: тылда бір сұмдықтың басталғаны анық. Бұдан кейін батальондағы жағдай қалай жалғасты? Мұны Исләмқұлов та, оған қосылып оқ жаудырған жиырма жауынгер де білмейтін-ді. Алайда генералдың қасында отырып қайтқан маған келесі парақтың оқиғасы түсінікті. Полк штабымен арадағы байланыс үзілген болып шықты. Дәл сол сағатта батальонға бара қалған полк комиссары батальонды алапат соққы аймағынан алып шығып, өзге шеп құруға шешім қабылдайды. Бұл күрделі маневр сәтімен іске асқан. Роталар орын ауыстырып, жаңа позицияға бекініп, енді дұшпанның өзіне қатер төндіреді. Ондай күш қайдан сап ете түсті? » – Панфилов қазбалап, комиссардан осыны сұраған еді. Бірақ жауап ала алмаған. Міне, мен үшін бұл жұмбақ шешілді: сол батырлар алдымда отыр! Үстел басындағы әңгіме жалғаса берді. Гуреев полк штабына жетуге әрекеттенген екен, бірақ жолда жау әскері тұрған көрінеді. Ал батальонның басқару пунктіне барса, қаңыраған орны ғана қалыпты. Бұл кезде немістер Исләмқұловтың тобын айналып өтуге кіріседі. Мұқамбетқұл тас жолға қарай шегінуге бұйрық беріпті. Онда немістерге тап болады. Бұларды байқап қалған дұшпан соңдарынан түсіп, орман арасымен өкшелей қуады.
Әйтеуір, ұзақ әуре-сарсаңнан кейін әлдебір жыра тасасына бұғып, сонда қараңғы түскенше отырыпты. Ар-намысқа шаң жуытпау, адамгершілік абыройды биік ұстау өсиеттерін жастайынан бойына сіңірген Исләмқұлов әлгі қимылы үшін қатты қорланып, өз жанын өзі жұлып жеумен болды. Мен оған: – Сен нағыз жігіт екенсің, Исләмқұлов! Бүгінде жақсы жігіттер баршылық. Мен өз сарбаздарымның ерлігін өле-өлгенше мақтан ететін боламын. Филимоновтың қарауындағы жүздеген сарбаз неміс батальонының талқанын шығарды. Заевтың ротасы жаудың танкілерін қолға түсірді. Сен де өз орныңда ерлепсің. Ал сен алапат күшпен тұтқиылдан ұрудың әдісін меңгеріпсің. Сабыр сақтап, ақылдан адаспапсың. Тосын сәтте есіңді тез жиыпсың... Енді Панфилов түсінген болар еді... – Нені? Міне – солар! Не деген масқара! Есіңде ме? Исләмқұлов өз-өзін жазғыруды доғарды. Генералдың аспазға ренжіп, оның қолынан тамақтанудан бас тартқанын ұмытқан жоқсың ба? Тазаланбаған винтовка есіңде ме? Мына оқиға да тура сол жерде, дәл сол орманда, бұрынғы орын маңында болды ғой. Бірақ қолында болды. Сонымен атқылады. Мен стақандарға шарап құйдым. Біз аласапыран күндерімізде, әлбетте, тост көтермейтінбіз. Бірақ әлгі сәтте мен: – Әкелер үшін ішейік!
Және мұның мәнін түсіндіріп те жатпадым. Білгіңіз келсе, былай: мен осы алапат арасында жүрген біздің бойымызға өзінің ең асыл қасиеттерін, өрлігін, ар-намысын дарытқан ата-бабамызды және ( Бауыржан сәл аялдап, менің қолыма ызғарлана қарады ) өзімізді от-жалынына күйдіріп, шыңдағандарды тұспалдаған едім. Вахитов шай алып келді. Исләмқұлов бойын қайта тіктеп, бір қалыппен сөйлей бастаған. Дәліз жақтан тағы да аяқ дүбірі естілді. Есік ашылып, кезегімен қонақтар келіп кірді. Алдыда – полковник Малых, өзі талай жыл қызмет еткен Түркіменстанның аптап ыстығына қап-қапа болып түтігіп күйген адам, қазір тіптен тотығып алыпты, қушық бетінде бір түйір қан жоқ. Біздің дивизиямыздағы полктердің бірінің осынау елу жастағы командирінен кейін штаб бастығы жас капитан Дормидонов аттады. Үстел басында отырғандардың бәрі түрегелді. Мен полковникке орындық ұсындым. Малых бас шайқап, ауыр адымдап бұрыш жаққа жетіп, еденге шалқалап сұлай кетті. Қалжырадым. Иттей болып шаршадым. Кішкене жата тұрайын. Бес минуттен кейін генералға телефон соғып, менің осында екенімді айтыңызшы. Еңсесін зорға көтерген ол жорық сөмкесін шешіп, басына жастады, одан шолақ тонының түймесін де ағытпай, аяқ созып, қайта жатты.
Ал оның серігі үстелге жайғасып, тамаққа бас қойған. Талмаураған Малых ұйықтап кетті. Сонда да – әлсірей жығылып, еденде сұлап жатқан полк командирі, штаб бастығының тіл қатпау көрінісінің бәрі: « талқандалған екен! » деген ой туғызды. Көп ұзамай қонақтарға ұйқыға кеткен кісінің серіктесі, полк комиссары, жартылай татар, жартылай орыс, Алматыдан бергі ежелгі танысым, мығым денелі Хайруллин қосылды. Оның тонына аққан қан ізі қатты аязда қарайып та үлгермепті. Мен еріксіз шошып кеттім: – Не болды саған? Хайруллин шақыру да күтпестен үстел қасына келіп, жұдырықтай шұжық кесіп алып, бір кесек қара нан қыртысына қалың қылып май жақты. Осының тең жартысындай жаралыларымыз және бар. Сенің асханаңнан азық-түлік « барымталадым ». Өз адамдарыма, ең алдымен жаралыларға тамақ бергіздім. Сүріне-жығылып келдік. Шаруа шаш-етектен. Ол бір қалыппен, пысылдап жатқан полковникке бір қарап қойды. Мен айттым: – Жатқан кезде бес минуттен кейін генералға хабарласып, өзінің осында екенін айтуды сұрап еді. Оған қоса жаралылар үшін санитарлық бөлімнен машина шақырттым. Оятпай-ақ қой. Бір сағаттай ұйықтап алсын.
Ал мен... Комиссар шұжықтан тағы да кесіп алды да, үйілген нан арасынан қыртысты кесегін тауып, Дормидоновқа бұрылды: – Білемін, Дормидонов, аяғың бастырмай-ақ тұр ғой, бірақ менімен бірге жүр! Жауап тез берілген: – Құп болады! Мен: – Алысқа барасыңдар ма? Одан сол ізімізбен қайтып, ормандағы адамдарымызды жинауымыз керек. Сендерге де соғамыз. Рахаттанып, бірге отырып, шай ішейік, бауырларым. Тек шайларың ыстық болсын! Заев қуанып қалды. Әйтпесе, мен мұнда әнге сала бастап едім. Шаруаға көш! Жым-жырт. Аяз да қысып жіберді. Ұқтың ба? Кенет тұтқадан тағы бір дауыс естілді: – Момышұлы, сенбісің? Кім екен бұл? Сөйтсем, сөйлесіп тұрған – полк командирі майор Юрасов. Орман арасында телефон сымына жалғасқан көрінеді. Немістерге тап бола қоймайсыз. Арада бір сағаттай өткенде Юрасов қасына полктің бір инженер-капитанын ертіп маған жетті. Өз командирмнің алдында сымдай тартылып тұра қалдым. Жұмсақ мінезді, әсершіл жан тымырайып, үндей қоймайды. Инженер: – Адасып, көп сандалдық... Енді шыға алмаймыз-ау деп күдер үзе бастап едік, – деп қалды. Тамақ бергізейін.
Юрасовтың жүзі күреңітіп кетті. Жауап қайтарар емес. Юрасов тек бас изеді. Бұдан соң ештеңе сұрамадым, сезім құбылысын сөзіммен де, түріммен де білдірмеуге тырыстым. Екеуі екен – ендеше бәрі түсінікті. Алапат ұрыс толқыны полк командирін бір шетке серпіп тастаған да, полкі мен штабынан ажырап қалған ол түн жарымына дейін орман арасында сенделіп, өз адамдарынан жалғыз инженерді ғана тауып алған. Меніңше, бұл өз кінәсі үшін алған жазасы еді: қорғанысты жаңаша, панфиловша құруға міндетті болғанымен, осыған аса құлшына қоймай, ескі тактика ықпалынан шыққысы келмеген Юрасовтың істі ылғи жүрдім-бардым атқаратынын бұрын да байқайтынмын. Міне, енді сол шалағайлығының сазайын тартып отыр. Юрасов Исләмқұловты көрді. Юрасов тағы да үндемеді. Шешініп, құлақшынын алып, келте сарғыш шашы жапырайып, үстел басына жайғасты да, Вахитов ұсынған тәлеңкені алдына қарай тартып, ашқарақтана тамақтануға кірісті. Менің кресло-кереуетім бос тұр. Әскери әдеп, шені жоғары адамға деген құрмет ол орынға маңайлауға мұрсат бермейді. Мүлгіген деревняны бір айналып, еденге, бағана оянып үлгерген полковниктің қасына жантайып, қалғи бастадым. Қарасам – есік аузында бейтаныс лейтенант тұр. Сізді армия штабы шақырады.
Біздің бір бүйіріміздегі Горюныда аралық армия байланыс торабының орнатылғанын білетінмін, осы арадан армияның сол жақ қанатына сым желілері тарайтын еді. Түрегелдім. Сол бойда Бозжанов та тұрды. Соңғы сағаттарда мен Панфиловтың қасынан оралған сәттен бастап Бозжанов қасымнан ұзамайтын болған. Өзін шақырмасам да, жетіп келіп тұрады. Тас жол енді бос жатыр екен. Меңіреу түннің осынау бір шағында айнала төңіректің бәрі тынши қалыпты. Тек арагідік, ескерту жасағандай, алыстан зеңбірек күркірі естіледі. Лейтенант әлдебір үйге бастады. Өткір электр жарығы бір мезет көз қарықтырды. Қабырғаға коммутатор орнатылыпты. Қасында құлаққап киген телефоншылар отыр. Қолыма әдеттегіден қомақты, добалдау тұтқаны ұстатқан. Мембранадан бірден естіген сөзім: – Момышұлы жолдас па? Панфиловтың құмыққан даусын таныдым. Дегенмен үні күтпеген жерден анық, әрі күшті шықты. Тұтқаны құлақтан сәл алыстау ұстауға тура келеді. Сізді тыңдап тұрмын. Жұрт өз орындарында. Жолдас Звя­гин де және оның бастығы да осында. Түсіндіңіз бе мені? Жиырма адаммен лейтенант Исләмқұловтың жеткені, асхана маңында олардың бетпе-бет келіп қалған немістерді винтовкамен дүркін-дүркін оқ атып қарсы алғаны туралы мәлімдедім. Айтып беріңіз. Исләмқұловтың тобы туралы баяндауға кірістім.
Панфилов егжей-тегжей әңгімелеуімді талап етеді. Қызық: қарамағына бірнеше дивизия қарайтын армия қолбасшысының қасында тұрып, жиырма адамның қимылы жөнінде тәптіштеп сұрағаны қалай? Өз адамдарынан ажырап қалыпты. Жеке өзі бөлініп кетіпті. Атысқан екен. Түнде мені іздеп тапты. Жаралыларды алып шығыпты, екі жүз қарулы жауынгерді алып келді. Жанында ко­миссары, штаб бастығы бар. Қазір өздері орман арасын шарлап, адамдарын жинап жүр. Басқару тізгінінен айырылған. Бірақ бөлімдер ұрысты тоқтатпапты. Түнде соққы жасалуы мүмкін. Сіз мені түсіндіңіз бе? Дайындықты тексеремін. Мембрана ақырын ғана дыңылдап қояды. Қазір Панфилов Звягиннің бұйрығына қатысты бірдеңе айтатын шығар. Жағдай ауанына қарағанда, өзін тісқаққан саясат қызметкері атаған Толстуновтың: іс тәмәм дейтін сәуегейлігі орындалатын секілді. Бозжанов босаға қасында өз-өзінен селтиіп тұр. Қысық көздерінде елегізу бар. Әлбетте, дыбыс күшейткіш мембрана Панфиловтың әр сөзін бұған да жеткізді. Енді бұл да дәл мен сияқты шаруаның ақырын тықырши күтеді. Тұтқадан тағы да Панфиловтың қарлыққан даусы қатты шықты: – Естіп тұрсыз ба? Жолдас Момышұлы, Қызыл Армияның Горюныдағы бүкіл тобын басқару ісін қабылдап алыңыз. Бұл сөздің мағынасын бірден түсіне алмай қалдым.
Жаңсақ естіп тұрған жоқпын ба? Не дедіңіз? Тұтқаны құлағыма еріксізден тақай түсемін. Құлақ жарғағын жарып жіберердей дүк-дүк етіп тақылдаған дыбыс анық естілді: – Армия қолбасшысының жарлығын жеткізіп тұрмын: Горюныда шоғырланған барлық топты басқару ісі сізге жүктеледі. Және дұшпанның түнгі шабуылының ықтималдығына байланысты жұмысқа мейлінше тезірек кірісіңіз. Мұнда полковник бар ғой. Панфиловтың мырс ете түскенін аңдаймын. Полковник Малыхтың сарбаздарын да... Азық-түлік азайыңқырап қалды. Түсіндіңіз ғой? Ал-л, сақ болыңыз. Көріскенше, жолдас Момышұлы. Сым желінің шалғайдағы шетінде тұтқа қойылды. Мен де тұтқаны орнына ілдім. Бозжановқа бұрыламын. Маржандай тізілген аппақ тісі жарқырап жымия түсіп, екі көзі жайнаңдап, маған балаша сүйсіне қарайды. Соғыстың өзі туғызған біздің хикаятымыздың шарықтау шегінде, көбінесе, кейбір ширыққан айрықша сәттерінде Бозжанов бірнеше мәрте осы сөзді қолданған еді. Қазір бұдан көл-көсір шаттық лебі ескендей. Езуі жиылмаған Бозжанов қолдарын жанына түсіріп, аяғының басын аша, өкшесін біріктіріп, қаздиып тұра қалды. Жанымда, бір адым артта айнымас Бозжанов бар. Сол түні штабымда болғандардың бәрі менің хабарымды күтті. Бәрі де мені армиялық байланыс торабына неге шақыртқанын білуге ынтығады.
Полковник Малых арқасын қабырғаға тіреп, кереуетте отыр. Аздап көз шырымын алған соң жауынгерлер арасында болып қайтқан. Тамтығы қалмай қалжыраса да, өз-өзін қинап, сергуге мәжбүр. Ұрты суалып, әлі сол түтіккен күйінде жүр. Оған, елу жастағы полковникке менің қарауыма өтетінін қалай айта аламын? Осыған аузым барар емес. Жоқ, қолбасшы асығыстық жасады, әрине. Бұлай қақиып тұру да қолайсыз, отыра да алмаймын. Содан былай дедім: – Дивизия командирі армия қолбасшысынан телефон соқты. Жолдас Звягин де сонда екен. Генерал дұшпанның түнде шабуыл жасауы мүмкін екенін ескертті... Сізді де сұрады, жолдас полков­ник. Уф, жеткізе алмай қиналғаным-ай! Неге созбалақтатып тұрсың? Сіздің мұндағы ең үлкен бастық екеніңізді мәлімдедім. Сөзді орағытыңқырап, әйтеуір, Малыхтың басшылықты өз қолына алуы қажеттігіне бұрамын. Өйткені устав бойынша мұндай жағдайда басшылық шені жоғары адамға өтуге тиісті. Кенет өктем шыққан, ашулы дауыс естілді: – Ақсақал! Бозжанов екен. Тізгінді өз қолыңызға неге алмайсыз? Бұйрықты орындаңыз. Осынау саңқылдаған әмірлі үн дүр сілкінтті. Өз мойнымдағы борыш талабын жіті сезіндім.
БОРЫШ – үлкен әріппен жазыңызшы – Бозжанов арқылы айтылған бұл көтеріңкі сөз маған « міндетіңді атқар! » деп айқай салды! Жалтақтау, қорғалақтау мезетте ғайып болған. Бойымды тіктеп алып, ресми сөйледім. Дивизия командирі маған Горюныдағы бүкіл топты басқаруды бұйырды. Жолдас полковник, мәлімдеңіз: қарауыңызда қанша күш бар? Бір мезет тыныштық орнай қалған. Міне, енді полковник орнынан тұрды. Бұл жағдай әлсіреп құр сүлдері жүрген оның намысына да оңай тиген жоқ, дегенмен бой алдырмай, түрегелген соң штаб бастыған сұрады: – Дормидоныч, бізде қанша күш бар деп ойлайсың? Тағы да жинаймыз. Бұдан кейін Дормидонов қару-жарақ жайын мәлімдеген: танкіге қарсы гранаталар, пулеметтер бар екен. Басқалары да кезек-кезегімен жағдайды баяндады. Ауыздағы тар дәліздің пеші жағылып, білте шырағдан қойылды, үлкендеу бөлмеге өз шамымыз, телефон және Рахимовтың қағаз шаруашылығы көшірілді. Тимошин менің жаңа әскерімнің бәрімен байланыс орнатты. Тыңғылықты Рахимов « Өз көзім – көреген » деген мәтелге сай, оларға өзі барып қайтып, кейін қағаз бетінде дәл бейнелеу үшін ондағы позицияларды байқастап келді. Толстунов пен Бозжановты түнгі күзеттің қырағылығын тексеру үшін роталарға жұмсадым.
Білінбей түн де өте шыққан. Әскери хабарлама тілімен айтқанда, дұшпан белсенділік таныта қойған жоқ. Жарықты бүркемелеген перде орнындағы плащ-палатканың шетін серпіп ашып, сыртқа қарағаным есімде: түн түнегі сәл ғана бозамық тартқандай еді. Дәл сол сәтте Панфилов қоңырау шала қалды. Амандасқан соң батылданып: – Әлі түн емес пе, – деп қалдым. Оны енді өз пайдамызға жатқызуға болады. Бұл түнді жаудан ұттық, тартып алдық. Бергісі келмеп-ақ еді, кеше өздерін діңкелетіп, етек-жеңін жыюға мәжбүр еттік. Мұндай игілік бізге ғана бұйырды деп ойлайсыз ба? Қателесесіз, жолдас Момышұлы. Панфилов өз әзіліне күліп жіберді. Арамызды қарлы алқаптар бөліп жатқанымен, оның осынау қылаңдаған таң бозын көтеріңкі көңіл-күйімен қарсы алғанын аңдап тұрмын. Сіз мені түсіндіңіз бе? Жол бойындағы күркеге ауыстым. Осы орыннан өзімнің құрама әскерімді басқарамын. Полковник Малыхтың барлық күштерімен бірге менің қарауыма жөнелтіңіз. Оның барлық адамын босатыңыз. Қараңғылық сейілмей маған жетіп алсын. Бұдан соң генерал майор Юрасовты да өзіне аттандыруды бұйырды. Майор әскерді бастап келсін. Жиырма ғана адам болғанымен, ол да әскер ғой. Түсіндіңіз бе?
Панфилов түнде қарауындағы адамдардың қитығына тимеу жөніндегі ұғымға мән бере қоймағандай еді. Ал қазір өмірдің қатал шындығы жанын жаралап, онсыз да қорланған командирді беталды кемсітпеуді, абыройына дақ түсірмеуді ойлап тұр. Және кешегі жеңіске тоқмейілсімеңіз. Сіз екеуміз ұтыс пен сәтсіздіктің бір арбаға қосақтаулы жүретінін білуге тиіспіз... Айналаңызды шолыңыз. Оң жағыңыз бен желке тұсыңызға тосқауыл қойыңыз. Заевтың ротасын әкетіңіз. Кеше кешке ғана Панфилов Заевтың ротасын көшіруді « доғара тұрайық » деп еді, енді қазір таң сыз бергенше « әкетіңіз » деп бұйырды. Келесі шептегі қарсылықты әзірлеп, менің батальонымды барлық әскерлердің алдына шығарып, тас жол бойындағы ең ұрымтал орынға қойғалы тұрған ол шындықтың бетін бұлыңғыр, жалған жұбанышпен бүркемей, ештеңені уәде етпей, өзіме бұрынғыша ақ-адалын айтты. Оны, жолдас Момышұлы, ешқашан ұмытпаңыз. Сіз мені түсіндіңіз бе? Ешқашан да ұмытпаймын! Бәрін хабарлап отырыңыз. Сәттілік тілеймін, жолдас Момышұлы! Біраз уақыт айтылған әңгімені ой елегінен өткізіп, қолымды қусырып, телефон түбінде отырдым. Әрине, Панфилов мұны басталған күнге ғана қатысты айтпағаны анық. Бұл – алыс келешекке, ұзаққа арнаған өсиеті.
Демек, Панфилов сонау алда, болашақта менің тірі жүретініме сенеді. Қазір де дәл соны айтып тұр ғой, тек біршама өзгеше. Өзгеше және сенімдірек! Бірақ ойланып-толғанып отыратын уақыт жоқ. Мен тұтқаны көтеріп, генералдың жарлығын орындауға кірістім. Тағы да үш күн 1 – Біздің әңгімеміз де аяқталып келеді, – деп сөзін жалғастырды Бауыржан Момышұлы. Сондықтан ішкі үнім ықшам сөйлеуді бұйыратындай. Аяз. Ызғарлы жел. Тас жолда шегінушілердің жаңа легі өтіп барады. Ұрыстан қайтқандар сүйретіле ілбиді. Шептегі кезекшілігін аяқтаған тосқауыл взводтары саппен адымдайды. Арттағы алаңдарды миналаған сапер бөлімдері де белгілі тәртіппен қайтты. Горюныны, біздің жоталардың беткейін, жақындағы орман шетін түйдектете ату жиіледі. Тоғай арасына жасырылған өзіміздің артиллериялық дивизиондар да шаңқылдап, өршелене жауап беруге кірісті. Тітіреген жер дірілі жол іргесіндегі үйшікке де әлсін-әлсін сезіліп қояды. Горюныға бұл қатерлі қаруды Панфилов жіберген-ді. Ракеталарын дүркірете атқан соң автомашинаға қондырылған « катюшалар » дереу позициясын ауыстырып, жаудың қарсы атысынан тайқып кетеді. Әрбір атыстың есебі жаңадан жасалып отырады. Нысананы Панфилов нұсқап: « Осы межеге дайындалыңыздар. Одан соң мен қолымдағы таяқшаны сермеп қаламын » деген. Кезекті атыс.
Бұл кезде қарудың жойқын гуілі ұрыстың өзге дыбысын тұншықтырып тастайды. Шағын Горки деревнясындағы жау позициялары отқа оранды. Ендігі нысана – жақында бізде генерал түстеніп кеткен Рождествено маңайы. Бір дүркін ракета тізбегі сонда жіберілді. Міне, жаңа команда естілген: – Шишкиноға дайындаңыздар! Демек, Шишкино да жау қолында қалған екен... Уақыт баяу ғана сырғитындай, дивизия деревняларды бірінен кейін бірін тастап кетіп жатыр, дүркірете атқан « катюшалардың » жалыны біз тұрған жота айналасын дөңгелете шарпиды. Сайтан алғыр, Заев болса әлі жоқ! Сөйтіп Шишкино тарапынан тосқауылсыз қалдық! Беліне таққан граната сөмкесі мен құндақтаулы пистолеті бар. Шинелінің өңірінен, баяғыша, парабеллум сабы сорайып тұр. Дірдектеп тоңып, шыдай алмай кеттік. Қайла-күрекпен жылынамыз! Тап қазір жөнел де, Шишкиноға баратын жолды бөге. Жау сонда кіріп үлгерді. Меңіреу орман арасында қалған екі күн арасында өзінің бет-аузын жирен түк басып кетіпті. Қалың қабақ астындағы шүңірек көзін тайдырмай, маған тура қадалып, аялай қарап қояды. Әзілге кезек беріп алған соң Заев байсалды қалыпқа көшті. Сенімен бірге онда Рахимов ба­рады. Адамдарыңа қорған болып, аман сақта. Жолды атып тексеріп ал.
Егер танкілер шығатын болса, жаяу әскерін оқпен бөліп таста! Қара сақалды капитан келесі команданы күтеді. Бір кезде оны байланысшы телефонға шақырған. Бұйрықты тыңдап болған « катюшалар » командирі менің қолымды қысады. Маған Горюныдан дереу кетуге бұйрық берілді. Менің техникам немістердің қолына түссе не болатынын өзің білесің, ондайдан Құдай сақтасын. Өзім де қарсы алдынан шықтым. Тастай қар қиыршығы алапат жел екпінімен бетке ұрады. Қошқар тұмсық сұлу жігіт, танкі қиратушылар взводының командирі қол-аяғы жерге тимей, маған қарай құстай ұшып, жүгіре жетті. Оны іле-шала тапырақтай басып Кузьминич келді. Кузьминич: – Мен бе? Қысқа ғана: – Жарайды, – дей салдым. Шакоевке қарап, сол орында жүктелетін міндетін нұсқаймын: – Шишкинодан танкілер шыға келуі мүмкін. Заевтың шебінен өтуі ықтимал. Ол жаяу әскерді бөліп тастайды. Ал сен танкілерлі тосып алуға даярлан. Өз взводыңды осында әкел. Жол айрығынан алыстама. Сырт жағыңа қарайлай отыр. Маңайдан табыл! Ұңғылары сорайған қару тракторларға тіркеліп, терезе тұсынан жылжып өтті. Армиялық байланыс торабы да тиеліп, жөніне тартқан. Міне, енді біз, шынында да, жалғыз қалдық.
Дұшпан бүгін Матренино станциясына соқтыға қоймайды. Гитлерлік армияның мәнері сондай: аузы бір күйген жерге екіншіде жоламай, жылыстап жүретін әдеті. Шалт қимылмен қолын шекесіне апарып, жөнін айтқан. Әлдебір атты әскер полкінің офицері екен. Сөзін дәмдеп, сәндеп жеткізген. Өзі неғып жүр? Келімсек жігіт жағдайды сипаттап берді: шептің талқаны шықты, енді шегіндік, анығырағы, жан сауғалап тұра қаштық дейді өзі. Хабарыңызға рахмет. Ендеше, топырағың торқа болсын! Ол бұл сөзді де мәнерлеп айтты. Рахимовтан сырты жарқыраған бір қорап сигарет алып, маған қарап, қолының ұшын шекесіне көтеріп, тайып тұрды. Зытып бара жатқаны үшін зәредей уайым жейтіні байқалмайды. Берекесіз қуаяқ! Бұлар алдыдан да, солдан да, оңнан да емес, ту сыртымыздан, әр жерін жел жалаңаштап, қар үйіндісі арасында қараңдаған шұбар ала асфальт тұсынан, Москваға қарай созылған тас жол жағынан тап бола кетті. Матренино станциясын ала алмаған соң оны орағыта өткен дұшпан әлдебір осал мүйісті тауып алып, мұндағы қарсылықты бұза-жара, танкі колоннасымен негізгі күре жолға жұлқына шыққан сияқты.
Алайда Горюныдағы біздің торабымыз тас жолға тіке тартуға ыңғай бермей, жау аранына кесе-көлеңдеп тұрып алды. Сол минуттер елесі көз алдыма келеді... Үйшікте отырып, кенеттен мотор гүрілін естідім. Дәл сол мезетте ақырын ғана сытыр ете түскен сауыт тескіш снаряд іргеден кіріп, телефон аппаратын күл-талқан қылды да, тағы бір қабырғаны қақыратып, әрі қарай кетті. Пистолетімді телегрейке беліне сұға салып, тысқа ытқып шықтым. Қаперінде ештеңе жоқ аспаз Вахитов алаулаған плита маңында күйбеңдеп жүр. Босағадан аттай бере-ақ шаңыта ұйытқыған бұрқасын арасынан танкілерді көрдім. Құрыштан құйған он, әлде он екі қара қорап үрейлі үнмен өкіре гуілдеп, біртіндеп тақалып келеді. Қаз-қатар саппен өңмеңдеп, баса-көктей жақындады; жаяу әскері жоқ. Үйдей бір машина, тәрізі, командирдікі болуы керек, – менің күркемнің қасына тоқтапты. Мұнарасы қызыл матамен оралған. Жіңішке антенна шыбығы сораяды. Ашылған люгінен белден жоғары көтерілген танкист айналаны шолып тұр. Мені байқай қоймады. Атсам ба екем? Мұнара бүйіріндегі жаудың ақ кресі үстінен жапқан қызыл шүберек алаңдатты ма, ес жиып үлгергенімше, күрке сыртынан өңі бозарып, ың-шыңсыз бері аттаған Кузьминич көрінді.
Қолғапсыз жалаңаш саусақтарымен танкіге қарсы қолданатын граната сабын қыса ұстапты. Өзінің төзімді тауысып, сылбыр қозғалғаны соншалықты – неміс те сыбдырды сезе қалып, тез бұға қалды. Сол мезетте мен де аттым, Кузьминич те есеппен, асықпай, дәл көздеп гранатасын лақтырған. Машина ішінде отырған атқыш пулемет шүріппесін басып қалды. Менің атысым, пулеметтің тырылдағаны, қарудың оймақтай аузынан ұшқындаған от, гүмп еткен жарылыс, болат қораптың селкіл қағуы – осының бәрі бір мезгілде атқарылды. Пулемет тарсылы тына қалған. Ол бұрынғыша баяу қимылмен тағы бір гранатаны сермеді де, құлап түсті. Жетіп барып, кеудесін көтердім. Аузынан қызыл көбіктеніп, қан ақты. Кузьминичтің қос гранатасы тойтарыс беру дабылындай болғаны рас. Сол сәтте тыл күзетінде тұрған екі зеңбірегіміз гүмпілдете атып, танкіге қарсы қолданатын қол гранаталар гүрсілдеп жарыла бастады. Мен дәке әкеліп, Кузьминичтің шинелінің түймелерін ағыттым. Осы кезде Синченко да жүгіре жетті. Одан соң атты ерттеп, Киреевке шап. Кузьминичтің гимнастеркасы ылғалданып кетті. Кеудесі сырылдай тыныстаған ол: – Жоқ, енді бола алмаспын... Әскери адамға айнала алмаспын... – деп айтып үлгерді. Көзін жансыз мұнар бүркеді.
Экономика институтының ғылыми қызметкері, кәнігі кітапқұмар, ұлы соғыста алғаш рет қатқыл солдат шинелін киіп, ең қатерлі сәтте нағыз жауынгерлік ерлік көрсеткен жан: « Әскери адамға айнала алмаспын » деп барып үзілді. Шынжыр табаны қираған біреуі орнында шыр айналды. Сау қалған машиналар ырылдап-гүрілдеп, оқ атып, кейін шегінді. Орман арасына жасырынған танкілері де оқ-дәрісін аямай, мұнаралық зеңбіректерімен деревняны нысанаға алған. Бетпақтығы үшін өздері сазайын да тартты. Біз танкілерді жаяу әскерінен ажырамай ақырын жүргізу мақсатымызға жеткен секілдіміз. Бұқпантайлай жүгіріп Брудныйға жеттім де, міндетін түсіндірдім: жаяу әскерді шынжыр табан техникасынан бөліп, кесіп таста дедім. Ал жаяу әскер біздің оғымыздан жер бауырлап, ашық алаңда сауытты қалқаннан қол үзген кезде қарсы шабуыл жасап, түре қуып, жойып жіберу қажет! Өжет, алғыр лейтенант түсіне қалып, бас шұлғиды. Қайтадан қар бетімен қатар-қатар тізілген танкілер қасына жүгіре басқан автоматшыларын ертіп, ақырындап бері жылжыды. Оларды біздің винтовка оғы мен Блоханың пулеметі жапырып жіберген. Пулеметшілерге менің қасымнан Бозжанов кеткен-тін. Жасыл-көк шинельділер қарсы алдыдан бораған оққа беттей алмай жата қалысты. Сірә, сол жер бауырлағандарға қарайлаған болуы керек, машиналар да жүрісін тежеді.
Енді іске біздің шағын зеңбіректер кіріседі. Снарядтар бірінен кейін бірі қимылсыз қалған дерлік қап-қара нысаналарға дөп тиді. Сәл абдыраған танкілер біздің қаруларға қарсы оқ ата, кейін шегінуге мәжбүр болды. Олармен бірге жаяу әскер де кері серпілген. Екінші шабуыл да тойтарылды. Жертөле-ұраларда, жыра-шұңқырларда отырмыз. Медицина пункті жаралыларға толып кетті. Ақыры көз байланған. Мәскеу түбіндегі қарлы алқапты тағы бір түн қараңғы құшағына алды. Біз табандылық көрсеттік, Горюныны бермедік. Горюны қорғанысының соңғы күні. Бір ғана тыныш жақ – Матренино станциясы. Онда жаралыларды түнделетіп Филимоновке жөнелтіп, медпункттің жүгін жеңілдеттік. Брудныйдың взводы мен шаруашылық взводы деревняны қорғап тұр. Орманның тұс-тұсынан танкілер мен жаяу әскер қаптап келеді. Атыса ұрыс салдық. Неміс снарядтары біздің зеңбіректерді бірінен кейін бірін істен шығарып жатыр. Делбеші Гаркуша бір амал ойлап тапты: пулеметті мәстек атқа жегілген жайдақ шанаға орнатып, деревняның екі шетіне кезек шаба жүре атқылады. Қар бетінде батыр тұлғалы Қалимолдин жайрап жатыр. Шинелінің өңірі дәл жүрек тұсынан тесіліпті. Ажал жеткен мезетте ол сонау бірде ұйқылы-ояу қысқа ғана: « Кешірім өтінемін » деген сәтіндегіше, қолын тура кеудесіне қыса ұстапты.
Мурин де бүк түсіп, мәңгілік қимылсыз қалған. Көзілдірігі сұп-сұр, сүйір мұрнынан ұшып түскен екен. Жіппен байлаған имек тұтқасы қар үстінде шошайып тұр. Соғыста пулеметшіге айналған консерватория аспиранты енді ешқашан қасыма келмейді, өзінің сырға толы жан әлемін ашпайды. Бұған қаншама мәрте нағыз сарбазша сымдай тартылып тұруды үйреткен болсам, қазір осы жансыз Муриннің басында өзім қалшиып тұрмын. Әдейі, оқ тисе екен дейсің бе? Толстунов мені жұлқи тартып, батпақ аралас борпылдақ қарға тықсырып, қолымнан ұстап, қалқаға қарай сүйрейді. Бірақ Блоха өзінің жылжымалы пулемет ұяшығы – жайма шанасын тастап кетпеді. Әне, сол шана заулап барады. Блохамен қатар пулемет қасында желкесін бұқшитып, сабан үстінде айқас құмарлығына әбден беріліп, қызынып алған Бозжанов отыр. Делбе – атты шыбықпен аямай шықпыртып, боқтана, екілене айдаған ожар мінезді Гаркушаның қолында. Түске қарай бұл пулемет мендегі аман қалған жалғыз қару еді. Сыртында шұбырған жаяу әскері бар танкілер қырға қарай көтеріліп келеді. Шеттегі үйлерге, қоршау іргесіндегі қораларға да тақалды. Біздің жақын межеден жаудырған жойқын оқ автоматшыларды ақырында жата қалуға мәжбүр етті. Ал танкілер деревняға қарай өңмеңдей берді.
Менің жауынгерлерім өрден құлдилап, бір бүйірден лап қойған. Найзаларын кезене жарқыл қағып, « а-а-а! » деп жер күңіренте ұрандап, жау тізбегіне тұтқиылдан тиді. Алда Брудный кетіп барады. Немістер тайқи жөнелді. Ал Горюныда үйлер арасындағы кең көшеде танкіге қарсы қолданатын гранаталардың дүмпуі естіледі. Танкі жойғыштар взводы қара тажал машиналармен қиян-кескі ұрысқа кірді. Ана жер-мына жерде бірі жарылып, бірі өртенген үйдей-үйдей құрыш құбыжықтың үндері кезек-кезегімен өшті. Бұл алапаттан аман құтылғандары ышқына гүжілдеген күйінде деревняны бойлап жотаның қарсы бетіне қарай бір-ақ зулаған. Горюныны қожайыны біз болып қалдық. Шынжыр табан мен снарядтар айғыздаған қар бетінде жер жастанған ерлер тағы да жусап жатты. Жекпе-жек айқаста танкі қиратып, ержүрек, сұлу жігіт Шакоев ажал құшты. Осы арпалыста ротада « шал » деп атанған, – темекі түтіні ыстаған сарғыш мұртты солдат Березанский қаза тапты. Шәпеті бойлы, арықша Шилібаев қарда отырған жауынгердің жарасын таңып жатыр. Шайқас желігі бойынан әлі тарай қоймаған секілді. Ол айқас алаңына айналған көшеге шола қарап, жанып бітіп, түтіні бықсыған танкілерді, отқа оранған үйді, қимылсыз қалған шинельділерді, жол жиегінде қолын алға соза құлаған телегрейкелі дағыстандық-командирді көрді.
Енді қайтеміз? Өздерімен бірге шинельге салып рота командирінің денесін ала келді. Кескілескен осы қарсы шабуылда Брудный жан тапсырды. Ұрыстар кезінде бірнеше рота командирінен – сымбатты да жинақы Панюковтен, именшек, көзі қарақаттай грузин Дордиядан айырылған бәкене бойлы байланысшы, желаяқ Муратов командирінің тіршілік белгісінен ажырап, сарғайған жүзіне жетімсірей қарайды. Хош бол, ержүрек Брудный! Бақұл бол, серігім! Тағы да бірер минуттей мерт болған жолдастың басында тік тұрдым. Енді рота жетекшілігін беретін адам да жоқ. Ең соңғы пулеметімнен Бозжановты қалай әкетпекпін. Қасымда Толстунов тұр екен. Басқа тапсыратын ешкім қалмады. Аға политрук шені жағынан менен жоғары екенін ұмытып та кеткен сияқты, сақ-сақ еткізіп жауап қатты: – Құп болады, жолдас комбат! Горюны мен жол бойындағы үйшіктен әріде қарауытқан орман жиегі арасындағы сегіз жүз метрдей алға жылжыды. Қоршау сыртындағы бірнеше сарайды басып алды. Оған жалғанған телефон сымын жарықшақ қиып кеткен. Ара-арасында орман жолағынан әріде Заевтың сарбаздары бекінген тұстан тарсылдаған мылтық үні естіліп қалады. Тек Филимоновпен ғана телефон тұрғысынан да, атыс қатынасы жағынан да байланыс ұстап отырмын ( сым желісі үзілсе, ұшқыр қимылды байланысшылар дереу қалпына келтіре қояды ).
Станция жолы кесіп өтетін алаңқайды жотадағы біз де, Горю­ны жақсы көрінетін жоғарыдағы шоқ тоғайда отырған Филимоновтың жауынгерлік күзеті де нысанада ұстап тұрмыз. Екі қиырдан бірдей оқ зулайтын ол өңірге бірде-бір автоматшы аттап баса салмайды. Немістер үйден-үйді басып алып жатса, біз үйден-үйге ақырын шегініп, әрбір ауланы қолдан бермеуге тырмысып, жауға оқ жаудырумен жүрміз. Волоколамскіні де дәл осылай қорғасақ керек еді ғой! Деревняның тең жартысы – бізде, қалғаны – жауда. Және арамызды әлі сөне қоймаған өрт орындары бөліп тұр. Іңір қараңғысында ұрыс саябырлады. Аспанда құбылып, қызғылт шапақ мұнартады. Түн жамылып, бауырластар зиратына өлгендерді жерледік. Салют те атылған жоқ, қоштасу сөзі де айтылмады. Өздерінің де қатары сиреген санитарлар жаралыларды ың-шыңсыз Матрениноға жөнелтіп жатыр. Фельдшер Киреев ең соңғы шағын топпен аттанбақ. Қарашаның он тоғызы да өтті. Көкейде қайғы мен қуаныш кезек алмасады. Пан­филов жүктеген міндетті атқарып шықтық. Жауынгерлік борыш өтелді! Енді Горюныдан кете беруге болады. Кенет түн түнегі арасында қызу атыс басталған. Орыс кетті ме, кетпеді ме деп тұмсық сұққан неміс барлаушылары екен. Біз оларды винтовкадан сатырлаттық.
Әлі кетпегенімізге көздері жеткен немістер біз жаққа көздемей-ақ мина жаудырды. Атыстың ақырын күттік. Тағы да бәрі тым-тырыс бола қалды. Шапақ шұғыласымен телефон сымын шумақтай орап, біркелкі адымдап бара жатқан Тимошинді көрдім. Оны өзіме шақырамын. Төбесі ойылған, мұздай суық үйге кірдік. Тимошинге екі жауынгерді қасына ертіп, Заевқа жет деп бұйрық бердім. Заевтың ротасы қазіргі орыннан шығып кетсін дедім. Кездесетін жерімізді көрсеттім – Гусеново деревнясына таяу орман. Тимошиннің картасына осы белгіні түсірдім. Қағазға шағылысқан қалта фонарының жарығы ашаң жігіттің бір күн ішінде сұстанып, ересек тартқан балғын жүзін шарпыды. Шабармандар аттарды дереу жегіп, станцияға жүріп кетсін деген бұйрығымды жеткізеді. Бәрі менің қасыма жиналды. Рахимов деревняның соңғы қорғаушыларын санап шыққан. Жиырма төрт адам ғана қалыппыз. Екі зеңбірек, бір пулеметіміз бар. Горюныдан үн-түнсіз шығып кеттік. Алда Рахимов келеді. Тізбекті Толстунов тұйықтады. Бозала таңды жорық үстінде қарсы алдық. Орман ішімен келеміз.
Филимоновтың ротасы, Брудный ротасының аз ғана қалдығы – бұлар жорық кезінде Бозжановтың қарауына берілген; жаралылар тығыз жайғастырылған тура он шана, санитарлық күйме, пулемет орнатылған жайдақ шана, қос дөңгелекті арбалар, екі зеңбірек бар. Орман ішіндегі сүрлеумен Заевпен кездесетін белгіні бетке алдық. Саппен жүрдік. Солдаттың ауыр етігі қардың жұқа қабатын қопара жапырып, жердің топырағын шығарып келеді. Қарағай бұтақтарында қар жатыр. Емен де жалаңаштана бастапты. Біздің соқпағымыз содан түскен жапырақтан көрінбейді. Ара-арасында балтамен, шолақ сапер күрегімен кездескен изенді отап, зеңбірек тіркелген көлікке жол аршуға тура келеді. Талай шақырымдарды артқа тастап үлгердік. Рахимовтың картасына өткен ізіміз кейде ұзақ көлбеу, ашық алаңдарды орағыта жүруімізге қарай кейде кедір-бұдыр сызық арқылы түсіріледі. Ешбір жерде немістерге ұрынбай, ну орман арасымен келіп, Волоколамск тас жолына шықтық. Бізге енді осы жолды және ағашы шабылған ашық алаңды кесіп өту қажет. Аласа ағаштар тасасынан бақылап тұрмыз. Немістің ұзын жүк машиналары Москваға қарай тынымсыз жүйткіп жатыр. Міне, кезекті автоколоннаның гуілі. Қораптарындағы қатталған оқ-дәрі жәшіктері жуан арқандармен таңылыпты. Бірнеше машинада солдаттар толып отыр.
Қолдарын көк-жасыл шинельдерінің жеңіне сұққан бұлардың көбі бүкшиіп, бүрісіп алыпты. Жағаларын көтеріп, пилоткаларын жапырайтып баса киген. Шыр айналған дөңгелектерімен қар тозаңын бұрқыратып бұл лек те өтті. Қозғаламыз ба? Бірақ гитлерлік моторлы жаяу әскерін тиеп, зауылдаған тағы бір машина тізбегі тақалды. Дұшпан, тәрізі, резервтерін енгізіп, шабуылына жаңа қан жүгіртіп, нығайта түсуге ниеттенген сыңайлы. Бұл қандарыңның қашанға дейін жететінін көре жатармыз! Күтіп тұрмыз. Тас жол бойындағы қозғалыс біресе тына қалып, біресе қайта жанданады. Сайтан алғыр, қашанғы күтпекпіз! Машиналарға оқ жаудырыңдар деп бұйырдым. Үрейленген шо­фер жылдамдығын күшейтіп безе қашуы үшін қорапта отырған әскерді жайратыңдар дедім. Міне, тағы бір колонна. Атыңдар! Сатыр-сұтыр... Жүк көліктері құйындата жөнелді. Штабтық жеңіл автомашина көрінді. Кенеттен басталған атыстан есі шыққан жүргізуші кілт тоқтай қалған. Жолға ырғып түскен офицер сол бойда оққа ұшып, сылқ құлады. Шофер де өлді. Бәрі жолды кесіп тұра ұмтылды. Жортақтай ырғыған ат-арба жауынгерлерді басып озады. Жеңіл автокөлікке қарай жүгірдім. Жаңа ғана құлаған офицердің білегінен қол сағат бауының ізі көрінеді. Әлдекім ағытып алып үлгеріпті.
Машинадан радиоап­парат пен құжат салынған портфель табылды. Бұларды өзімізбен бірге ала кеттік. Тас жолдан асып түсіп, орман арасына қайта сіңдік. Тағы да сап түзеп келеміз. Жолбасшымыз Рахимов Заев ротасымен ұшырасар нүктеге әкеле жатыр. Теміржолға жақындадық. Одан кесіп өту керек. Жол төсемі – терең ойпаңда. Қарсы беткей – нағыз құлама жар. Тігінен құлдилаған саздауыт бөктердің әр жеріне ғана қар ілігіпті. Бұл арадан зеңбіректерді алып өте алмаймыз. Орман жиегімен: басқа ыңғайлы өткел табылар ма екен деп адымдап келемін. Немісше сөз естіліп қалды. Жол күзетшісінің күркесінде жау отыр екен. Екінші бетке шықтым. Көрші үйшікте де немістер бар. Кері қайттым. Не істейміз? Зеңбіректерді тастап кетеміз бе? Ойлана жүріп, жарқабаққа жақындадым. Ту сыртымда, ағаш тасасында жауынгерлер тұр. Кенет, – мұндай жағдай біздің тарихымызда бұрын да бір кездескен, – жон арқамнан жүз елу шаншудың қадалғанын түйсінемін. Артқа бұрылдым. Бәрі маған қадала қарайды. Көздерінен: « Сен бізді жарға соғасың ба әлде аман-есен алып шығасың ба? » деген сауалды аңдаймын. Бұл көзқарас та өткендегідей, кез келген сөзден өтімді әрі ықпалды еді.
Дереу шешімге келіп, бойымды тіктедім. Аттарды ағытыңдар! Зеңбіректерді көтеріп өткізіңдер! Алға! Жолымызды кес-кестеген дәл әлгі ойпаң-аңғардың үстімен екпіндетіп тікесінен тарттық. Өмірге ынтызарлықтың құдіреті ме, сарбаздардың жұдырықтай жұмылып, кедергіні жеңуге құлшынғаны сонша – зеңбіректерді қолды-аяққа тигізбей лып-лып еткізіп өткізе қойды. Бұдан соң шаналар мен ағытылған аттарды оп-оңай шығарды. Соғыс тағы бір мәрте: « солдатқа сенім арт! » дегенді үйретеді. Айтсаң болды – халық санаға сыймастай нәрсенің өзін игеріп, атқарып береді. Әне, мүмкін емес деген нәрсе жол-жөнекей шешілді. Асып түс! Тіпті өзіңнен де асып кет! Біздің генералдың аузынан шыққан осынау өсиет сөз ойыма еріксіз оралады. Соңымызда қалған түп-түзу ізімізге қарасаңыз да, сүйсінер едіңіз. Алайда шолғыншысыз жүрдік. Жорықта, әсілі, алды-артқа және екі бүйірге күзет қойылуға тиіс. Солай бола тұра, ешкімді барлауға жібермедік. Орманда бағдардан таймау оңай шаруа емес. Әскери училищені мерзімінен бұрын бітіріп шыққан жас лейтенанттар топографиялық сауат жағынан қатты ақсап, азимут дегенді шала түсінетін, кейде оның не екенін мүлде білмейтін де.
Алдыға немесе екі қапталға күзет қойсаң, олар өз бетімен лағып, адасып кеткен патрульді атпен барып тауып әкелуден басқа амалың қалмайтын. Кездесу орнына – орман арасындағы шағын алаңқайға түске дейін-ақ жетіп алдық. Келсек, Заевтың ротасы күтіп те тұр екен. Смирно! Сөйтіп, алдыма жүгіре жетті. Бірін – беліне тағып, екіншісін шиелінің өңіріне қыстыратын менің көзіме үйреншікті екі пистолетінен бөлек, кеудесіне көк болаттан құйған олжа автомат іліп алыпты. Шинелінің дүңкиіп, салбыраған қалталары да жүгірген кезінде салдыр-сұлдыр еткен. Заев қаңылтыр дискілерге толтыра патрон тізіп, сықап қойыпты. Онысының шеті көрініп тұр. Тығыншықтай мығым саусақтарына жаңа ғана жұққан жылтыр машина майы қарауытады. Тәрізі, осында тізе бүгіп, аяқ суытқан сәттерде жауынгерлерімен бірге қаруды жіктеп, қайта құрастырып жаттықса керек. Еңгезердей лейтенанттың маған қадалған жасылдау, шүңірек көзінде шаттық ойнайды. Өзі үлкен аузы аңқиып, темекі түтіні ыстаған тістерін көрсетіп, ыржың қағады. Көкейіне сақтаған титтей өкпе-наласы жоқ, комбатпен кездескеніне есі шыға қуанғаны байқалып-ақ тұр.
Заев бұрынғы кейбір қылжаққа, еркіндікке салатын әдетін тыйып, салмақпен: « Рота жауынгерлік міндетті орындады, сіздің шегін деген бұйрығыңыз жеткенше Горюны – Шишкино жолын қорғады » деп баяндады. Заевтың рапорты аяқталғанша жұрттың бәрі демін ішіне тартып, тік тұрды. Бұдан соң мен: – Вольно! Сөйтіп, Рахимовқа батальонды дамылдауға жайғастырып, жұртқа асханалардан жорық кезінде даярланған ас-ауқатты үлестіруді бұйырдым. Батальон! Бұл сөзді іштей масаттанып, зор шаттықпен қайта айттым. Сарбаздар ағашы кесілген алаңнан, тал арасынан ыңғайлы орын тауып отырып, томарға сүйеніп, ет кесегін қосқан сорпа ішіп, рахаттанып темекілерін тартты – шылым әлі жеткілікті, олжадан түскен сига­рет қоры әлі ортая қойған жоқ. Жақын маңайға тұс-тұсымыздан қойған күзетіміз бар: алысқа жібере алмайсың, адасып кетеді. Рахимовқа орман шетіне шығып, төңіректі қырағы көзіңмен шолып қайт деп бұйырдым. Шылымымызды шегіп, Рахимовты күтіп отырмыз. Әзілқалжың естіледі. Аттар ағытылған, алдына салған сұлыны жайбарақат жеп тұр. Әлдекім алаңқайға бір құшақ шөп көтеріп келеді. Буда пішеннің шетінен қуақы Гаркушаның аяз сорған жүзі көрінді. Оған: – Гаркуша, мұны қайдан таптың? Жинап алайық. Фрицке тастамайық.
Кенет осынау бейқам сәтте бірнеше жауынгер алаңға жүгіре жетіп, аттан салды: – Немістер! Немістер! Алаңда әлемет құйын тұрғандай болған. Отырғанның да, қисайып, мызғығанның да бәрі атып тұрып, орманға қарай тым-тырақай безе қашты. Алдым лезде босады да қалды. Аңдаусызда төнген қауіп батальонды бір мезетте ту-талақай қылды. Жеңіс дәмін татып, ерлік даңқын сезініп, жауды талқандап, өкшелей қуып ысылған, Горюныда әр үйді қасарыса қорғаған менің сарбаздарым, қалай болғанда да, тұтқиылдан келген үрейге бой алдырды. Алаңда жан баласы жоқ! Аттар аузындағы жемді баппен, күтірелете жейді. Жетімсіреген екі зеңбірегіміз тұр, қасы – бос. Өзім ше? Атып тұрып, селтидім де қалдым. Зеңбіректерге қараймын. Бұлар бізді қинаса да, тастамай, қолмен көтеріп, танкіге қарсы қолданатын осы соңғы құралымызды аман сақтағанбыз. Бізбен бірге Новлянское селосынан бастап барлық қоршаудан шығып, қазір ортасында бір құшақ шөп шашылып жатқан мына алаңға дейін жетіп еді. Алдымдағы шоқ тоғайға көз тастаймын. Ағаштар арасынан немістер көрінді! Ақ халат, ақ каска киген отыздай адам тізбектеліп келеді. Өздерінің байқатпайтын ақ киіммен жүргенін алғаш көруім. Состиып әлі тұрмын.
Сақтықты ұмытпаған жау, абайлап басып, ашық өңірге шықты. Кенет құлағыма Заевтың қарлыға сыбырлаған үні жетеді: – Жолдас комбат, неғып тұрсың? Қазір бұларды екеулеп төпелейміз! Көз қиығымды салдым. Заев ағаш түбірінің тасасына етпеттей жатыр. Серейген аяқтарының арасын ашыңқырап, жатып атуға ыңғайланды: шынтағын қарға тіреп, автомат құндағын иығына қысып, саусағын шүріппеге апарды. Қолының қатарында қалтасынан шығарып үлгерген қосалқы оқсауыт қараңдайды. Қол гранатасын да ағытып, даярлап алыпты. Ал мен селтиіп әлі тұрмын. Заевпен көзіміз түйісіп қалды. Түксиген қалың қабақ жапқан жанары кенет түсінігі мол терең ойлылықты аңдатты. Сонымен бірге езуінен ащы мысқыл аңғарылатындай. Неге олай жымиды екен? Енді Заевтың назары немістерге ауған. Әне-міне шүріппе басады. Осы кезде желке тұсымыздан Толстуновтың өктем даусы естілді: – Комбат қалып кетті! Қайда безіп барасыңдар! Ер соңымнан! Әлбетте, Толстунов әлгілердің әке-шешесін де ескерусіз қалдырмайды – соғыс күндерінде олардың ауызға алынбаған кезі жоқ та шығар! Бүкіл батальон қайтадан алаңға қарай лап қойды. Заевтың автоматы да тарсылдап берді. Жауынгерлер қаһарлана « уралап » жауға қарсы тұра ұмтылып, жүгірген бойда оқ жаудырған.
Алда – Толстунов пен Филимонов. Оларды өзгелері басып озуға кірісті. Гаркушаны ажыраттым. Түрі өзгеріп кетіпті. Манағы қуақылықтың ізі де жоқ, сұрланып алған ол кәрленіп, шайқас құмарлығына кіріпті. Ползунов, Шилібаев, Курбатовты байқаймын. Бет қаратар емес. Отты адамдар! Менің жауынгерлерім жөнінде жазған кезіңізде осы сөзді бір жерінде қолданыңызшы. Немістер жалт бұрылды. Біздің еліріп алған сарбаздар арттарынан түскен. Орман іші тарсыл-гүрсілге ұласып кетті. Айқай салдым: – Заев! Бері кел! Жүгіре жеткен ол байсалды, қатқыл кейіпке түсіп, бұйрығымды елегізи күтіп тұр. Бір қолы жамбасына жапсырылған. Екінші қолымен автоматын қыса ұстайды. Тағы да жүзіме адалдығынан айнымай, тура қарайды. Кенет оның әлгіндегі ащы мысқылының мәнін түсіндім. Қапияда жан қысылған сәтте екі аяқты пулемет арбасында Заевты қармаған дәрменсіздік мені де дәл солай есеңгіретті емес пе. Сол үшін мен мұны соттадым... Жарайды, егіліп сыр ағытып тұратын жер бұл емес! Елді қайтар! Әйтпесе іс насырға шабады. Орман арасынан арагідік « Ау-у-у, ау-у... » деген дауыс шығады. Бұл – терең түкпірге еніп кеткен жауынгерлердің өзара үн қатысуы еді.
Ақыр аяғында бәрі алаңда бас қосып, өз взводтарынан, өз бөлімшелерінен орындарын тапты. Сап құрған батальон жорыққа даяр. Тек Рахимовтың келе қоятын түрі көрінбеді. Бірақ оны күтіп тұратын жағдай жоқ. Легімізбен орман шетіне таяй түстік, одан әрі Гусеново – қол созым ғана жерде. Панфиловтың маған ескерткеніндей, дивизия штабы осы деревняға ауысқан. Біз, оның резерві Панфиловтың сол штабына жетуге тиіспіз, жорығымыз да сонда аяқталады. Орман ішімен тағы да адымдадық. Бастағы взвод картада көрсетілген тік бағыттан қайта-қайта қиыстап, бір шетке қарай тарта берді. Алдыға Филимоновты саламын, бірақ колонна қайтадан айналсоқтап, ирелеңдеуден танбады. Жолбасшылықты Заевқа жүктесем, ол да екі жаққа кезек қисалаңдатып, береке кетірді. Содан Горюныда шайқасушы ротадан қалған шағын взводты алып, маңдайдағы лекке өзім шықтым. Міне, жиекке де жеттік. Таң атқалы қыр соңымыздан қалмай гүрілдеген зеңбіректер сарыны ашық жерге шыққанымызда қаттырақ естілді. Жел өңменнен өтеді. Аяз ә дегеннен білінген. Қырдан Гусеново үйлері көрінді. Деревня жанып жатыр. Екі арамызды бір жарым шақырымдай бос алқап бөліп тұр. Желдің ығына қарай шұбалған көк түтін.
Қазір деревняны жайлаған кім екен: біздің адамдар ма, немістер ме? Шилібаев, Муратов және үш сарбазды шақырып алдым да, барлауға жөнелттім. Деревняны біздің әскерлер ұстап тұруы мүмкін деп түсіндірдім. Ал қоныс жау қолында тұрса, олар қалай да белгі бермей қалмайды. Мұндай жағдайда немісті оқ атуға мәжбүр ету керек. Винтовканы кезей ұстап, неміс оқ атқанша бұқпай, жалтақтамай тіке тартыңдар. Одан соң жер бауырлап шегінесіңдер. Біз мына жақтан қорған боламыз, жауды жақын жібермейміз. Сарбаздардың жүзіне қараймын. Мұқият тыңдап тұр. Қобалжитыны байқалды. Шоқ басқандай бір орында тыпырлаған Муратовтың екі аяғында маза жоқ. Шилібаевтың бітік көздері де бақырая түсті. Сөзімді жалғастырдым: – Жараланғандарды тастамайсыңдар! Өздерің арқалап шығасыңдар! Шилібаев сені командир етіп тағайындаймын! Сенің бөлімшең – осы! Барлаушылар бұта тасасынан кетті. Бес жауынгер із түспеген қармен жан-жағына сескене қарап адымдап барады. Ауыр керзі етіктер ұлпа қарға толарсақтан батады – осы күндерде арасында үйіп-ақ тастаған екен. Менің елшілерім кідірістеп, жалтақтай қарайды. Айғайлап жібердім: – Қорқушы болмаңдар! Адымдай басыңдар! Орман жиегінде жүрмін. Бүкіл колонна осында жиналды.
Бір сәт әлденге алаңдап, ойға алданамын. Одан қайтадан өрге қарадым. Бұл не? Барлаушылар қайда? Аппақ алқапта жан жоқ. Жауынгерлерді жер жұтты ма? Гусеново тұсынан әлсіз гүріл естіледі. Танкі моторының біркелкі үні екенін түсіндім. Кімнің танкілері болды екен? Қайтадан қыр жақты шолдым. Ешкім көрінбейді! Көз тігіп, қайта қараймын. Жонда өңкиіп жалғыз шырша тұр, ауыр қардың салмағынан майысқан бұтақтары жерге тиетіндей. Менің сарбаздарым осы шыршаның түбінде ұябасар тауықтың бауырындағы шөже іспеттеніп сығылысып жата қалыпты. Лезде зығырданым қайнап, қаным басыма шапшыды. Ах, оңбағандар! Комбатты алдағыларың келген екен ғой! Сендерге батальонның тағдыры сеніп тапсырылды, ал сендер жасырына қалдыңдар, сужүректер! Бұйрықты орындаңдар! Алға! Жоқ, ешқайсы сөзге құлақ асар емес, ешбірі қыбыр етпейді. Жақынырақ тұрған қызыләскердің винтовкасын жұлып алып, барлаушылар бұғып жатқан тұсты көздемей-ақ бірнеше рет аттым. Ысқырған оқ қорқақтарды біраз қамшыласын. Барлаушылар мен жаққа алақтай қарайды. Тағы екі-үш оқ жібердім. Қаһарланып, жұдырығымды түйемін. Шырша астынан Шилібаев атып шығып, қолының қимылымен басқаларын соңынан еруге шақырды.
Енді лап еткен сүйіспеншілік жалыны манағы ыза секілді суыған жүрекке лықси құйылады. Бесеудің бәрі қысқа тізбек құрып, деревняны бетке алған. Сылбыр қимылға шыдамай, жолдастарынан алға озған Муратовтың жүрдек аяқтары қалың қарды едел-жедел кеше жөнелді. Отқа оранған деревня үн қатты, немістердің автоматтары тыр­тыр етеді. Мәлім болды: онда дұшпан отыр. Сарбаздар жата қалып, кейін жылжыды, бұқпантайлап шегінді. Немістер бас салуға құлшынбады, шағын топты елең қылмады. Атыс көп ұзамай-ақ тыйылған. Шилібаев орман шетінде маған кінәлі жүзбен қарап, тұтыға сөйлеп, барлаудың нәтижесін баяндай бастайды. Сонау межедегі жаңа шепте Москваға қарай ығысқан ди­визия қорғанып, шайқасқа кірген. Сүзгі іспеттес ну орман күркіреген атыс дыбысын тағы да бәсеңдете түседі. Сол үн, тіпті мұндағы тыныштықты бұзбайтын да сияқтанады. Ағаштар биігіндегі аспан әлі жарық – кеш бататын уақыт алыс, – ал шыршалардың саясы сәл қараңғыланып үлгерген. Өзім қайтадан лектің алдын бастадым. Қайтадан төтесінен жол салып келеміз. Бір кезде көптен ұмытылған, бетін көмкерген қалың қарға әлі ешбір із түспеген ескі сүрлеудің үстінен шықтық. Колоннаны осы жолға салып, алға тарттым.
Кенет... Бір талдың тасасынан әскери киімді бойшаң қыз шыға келді. Жұлдызша таққан сұр түсті түкті шұға бөркінің жиегінен қоңырқай шашы көрінеді. Бүйіріне фельдшерлік сөмке асыпты. Варя Заовражина! Бұл кездесу екеуміз үшін де өте тосын жәйт болған секілді. Күтпеген жағдай өз дегенін шайқас кезінде ғана жасап қоймайды. Тұра ұмтылған Варя қас қаққанша мойнымнан қапсыра қысып, шинелімнің қатқыл өңіріне бетін басты. Тек сол бойда ес жиып, ыршып түсті де, жүзі нарттай қызарып, қолын шекесіне апарып тәжім етті, бірақ ештеңе айта алмады. Аңдаусыздағы жүздесуден мен де ошарылып, үндемедім. Варяның ізінше тағы бір әскери адам жақындады – оның да қызыл крест таңбаланған кенеп сөмкесі бар. Етегі мол пішілген делдек танауына пенсне таққан. Беленков! Батальонның бұрынғы дәрігері, медицина қызметінің бұрынғы капитаны, қорқақтығына бола шен-дәрежесінен айырылған адам. Иығына – қатардағы санитардың винтовкасы. Ол да тәжім етті. Мен де сол әскери салтпен жауап қаттым. Бірақ сөйлеуге дәрмен жоқ. Кеудені қуаныш кернейді. Өз адамдарымыз! Бүгінгі жорықта жолыққан алғашқы совет адамдары! Толстунов жетті. Көктен түстің бе? Одан соң ол Беленковпен есендесті.
Осы қызарғаның да жетер, – деп сөзін жалғады Толстунов. Сайтан алғыр, неткен байқампаз. Варя қайтадан алабұртып, тіл қата алмайды. Батальоннан тек бірнеше сарбаз қалды, ал комбат жараланып, орманда ауыр халде жатыр деген хабар алдық. Мен күліп жібердім. Расында да, соғыс, шайқастар алыпқашпа сөз, аңыз туғызып, сол лақап ауыздан-ауызға жаңаша түрленіп, ғаламат жылдамдықпен тарап кететін. Тіпті немістер орналасқан жерлерге де барыңдар деді. Варя жауабын кідірістеп барып бір-ақ берді: – Енді... Өзіміз сұрандық. Екеуміз де... Мына кісі, жолдас комбат... – ол Беленковқа қарады, – өзі сұранды. Өз еркімен! Беленковты доктор деп атап, мен оған алдында өзім алып тастаған атақ-дәрежесін қайтарып бергендей едім. Иә, енді оның осылай атануға әбден қақы бар, шын мәнісінде, жоғары медициналық білім алды. Қайтадан батальон дәрігері боласыз. Бұл жөнінде генерал Панфиловқа мәлімдеймін. Түсініксіз үнсіздік орнады. Бір сұмдықтың лебі сезілгендей. Ақырында Варя: – Генерал Панфилов қаза тапты, – деді.
Ол мәңгі өлмейді 1 – Кейінірек, – деп сөзін жалғастырды Бауыржан Момышұлы, – Панфиловтың қалай мерт болғанын көзімен көргендерден естіп білдім. Бұл оқиға Гусеново деревнясында болған екен, соңында осы қоныстың от пен түтінге оранғанын орман шетінде тұрып көргенбіз. Сол күні Панфилов « катюшалар » командиріне, өзі айтатынындай, « таяқшасын сермеп », о жолы да ату нысанасын нұсқапты. Дивизия деревнядан-деревняны қалдырып, келесі шепке қарай шегініп, әр жылжыған сайын дұшпанды қан төгуге мәжбүр етті. Панфилов өз штабымен Гусеновода отырып, телефон арқылы командирлермен хабарласады, – кеше таңертеңгісін үзілген байланыс қайтадан қалпына келтіріліпті, – ақпар бойынша, сондай-ақ түрлі нышан, белгілерге қарап, біздің – өз әскерінің қиян-кескі қорғаныс ұрыстарында жаудан тағы бір күнді қалай тартып, ұтып алғанын қадағалайды. Әлдебір саңылаудан сыналап өткен немістің жаяу әскері Гусеновоны минометтен атқылай бастаған көрінеді. Біздің қажырлы генерал өзінің сонау – мен ұмытпайтын жеңінің пұшпағы сыртына қайырылған ұзын етек тонын киіп, дүрбісінің бауын мойнына іліп, атыстың қай тұстан болғанын байқау үшін тысқа шығады. Аппақ көшені жарылыстардың қара жолағы мейлінше айғыздапты.
Генералдың ізінше шыққан полковник Арсеньев оның қар үстінде алға қарай бірнеше қадам жасағанын – ең соңғы рет адымдағанын көреді. Ұлыған үні бірте-бірте күшейген мина даусы естіледі де, от-жалыны көкке шапшып, гүрс етіп, генералдың тура аяғының түбіне түсіп жарылады. Панфилов құлайды. Жарақаттан аман Арсеньев тұра ұмтылады; бұршақ дәніндей бір кесек темір жоңқа тонның сол жақ кеуде тұсынан, сонау азамат соғысында алған Қызыл Жұлдыз ордені эмалі оңып, Панфиловтың кителіне елеусіз ғана сән беріп тұрған жерден тесіп өтіпті. Қазірдің өзінде ажал тырнағына ілінген сәттегі қаны қашып топырақтай бозарған жүзін, мұқият бастырған қара мұртын және маңайына таңданған кейіппен қарайтындай қиғаш қасын елестетемін. Арсеньев икемге келмей қалған саусақтарымен генералдың тонының жағасының ілгегін үзе-мүзе, түймесін ағытуға кіріседі. Генерал мұнартқан көздерімен абдыраған, абыржыған қарт майдангер-полковниктің түріне барлай қарап, күбірлеп үлгеріпті: – Ештеңе етпейді, оқасы жоқ... Мен өлмеймін. Бұл – оның соңғы сөзі екен. Ал орман жолында оның есіміне қоса қысқаша « қаза тапты » деген суық хабарды алғаш естігенде ешбір сене алмадым, жүрегім қабылдамады, блиндаждарда айтыла салатын негізсіз қауесетке баладым. Әлбетте, жауынгерлерге де ештеңе мәлімдеген жоқпын. Батальон жорығы жалғаса берді.
Біздің колоннамызды жаңа жолбасшы Варя Заовражина бастады. Осынау орман алқабында туып-өскен аяқ-қолы балғадай өжет қыз бізді іздеуге шыққандағы өзі жүріп келген әрбір сүрлеу-соқпақ пен көңіліне тоқыған белгі-таңбаны жатқа біліп, сол ізбен батыл алып жүрді. Бір сағат, екі сағат жүрістен кейін орман шетіне де жетіп келдік. Жиекте әбден тапталған шана жолы сайрап жатыр. Па­трон жәшіктерін тиеген жайдақ шана жетегіндегі пар атты, сұр ты көріп, қуанғаннан жол бойына атып шықтық. Батальон өз адамдарымызға қосылды. Кішкене тынығуға бұйрық беріп, жолда ұшырасқан взводтың командирі, жас лейтенантпен тілдесіп, Панфилов жайында сұрадым. Мұның да айтқаны сол: – Қаза тапты. Сонда да сенбедім. Менің көкейімдегі күмәнді аңдаған лейте­нант планшетінен майдандық газетті алып, ашып көрсеткен. Ардақты адамның таныс бейнесі төртбұрышты қазалы қара сызықпен қоршаулы тұр. Фотография астына: « Сурет қолбасшы қайтыс болар күні түсірілді » деп жазылыпты. Әрдайым сертіне берік Панфилов фототілші, Қырынан Қарағыш капитанға менің алдымда берген уәдесінде тұрып, Гусеновода далаға шығып суретке түсіпті. Портрет тірі дүниедей әсер етті. Қара жиекті тон жеңінен шыққан қолы дүрбі көтеріп тұр. Аздап сығырайған моңғол пішіндес көзін қияға тіккен.
Осынау алға қадалған өткір көзқарасы, кеңсірігіндегі әжімі, ұртындағы екі терең сызат, жігіттердікіндей қату, жинақы езуі – бәрі-бәріне ой тұнған. Иә, терең ойы, жан әлемінің дархандығы, дарыны танылады! Бас штаб бастығы, майдан қолбасшысы, армия қолбасшысы, Әскери Кеңестердің мүшелері, сондай-ақ марқұмның ең жақын әріптестері – достары қол қойған қазанамада Панфилов жаңашыл-генерал, жаңаша әскери өнер мен осы заманғы қорғаныс ұрысының кемеңгері ретінде сипатталған. Қан жұтып, газетке қайта-қайта қараймын. Ауыр ой еңсемді езіп, сенделіп біраз жүрдім. Бұдан соң Бозжановқа батальонды сапқа тұрғызуды бұйырдым. Сарбаздарым жиырма градус аязда алқаптағы шана жолының бойында сапқа тізілді. Варя Заовражина мен Беленков екеуі анадайда состиып тұр. Мен қатты дауыстап: – Жолдас доктор, саптан орын алуыңызды сұраймын, – дедім. Командирлер қолданбайтын осынау « сұраймын » деген сөзді әдейі қостым. Батальон естісін! Қуаныш пен қысылу қабаттасып, солғын жүзі бір қызарып, бір бозарған Беленков санитарлық взвод қатарына келіп қосылды. Көзіміз түйісіп қалар ма екен деп, қиғаштап, Варяға қараймын. Жоқ, тіпті ештеңені елең қылмай, алдыға қарай қадалып алыпты.
Егер әлдекім күндердің күнінде әйел адамның батальон сапына тұруын өзің өтінетін боласың деп сәуегейлік жасаса, күліп қоя салар едім. Ал енді істің қандай бағыт алғанын көрдіңіз бе! Тәрізі Исләмқұлов: « Отан соғысы көптеген ұстанымды өзгертіп жіберді. Бұрын қисынға келмейтіндей дүниелер бүгінде үйреншікті жағдайға, кейде, тіпті қажеттілікке айналды » деп дұрыс айтқан секілді. Әнтек күлімсіреген Варяның томпақ ерні сәл ғана жымырылған, бәлкім, бұл құбылысты мен ғана аңдаған болармын. Ол қолын шекесіне көтерді де, кең адымдап, өзінің өкіл әкесі – бурыл шашты, ақкөңіл фельдшер Киреевтің қасына барып тұрды. Ал дивизия штабына дейін әлі де он шақырым жол жүруіміз қажет. Ендеше, жылы лебізбен жан жылытып, көңіл сергіткен жөн. Сапқа Торытөбелмен жақындап, әркімнің көз алдында сөз сөйледім. Сарбаздарды алдымен совет гвардияшылары атағы берілуімен құттықтап, өз ерліктерімізді айттым. Әрбір рота өзін өшпес даңққа бөледі. Филимонов ротасының жаужүрек жүз жиырма жауынгері неміс батальонын қоршап алып, талқан қылды. Кешегі мәскеулік оқушы, қатардағы жауынгер Строжкин бата­льон командирін тұтқынға алды. Үш қадам алға шық! Бетіңді жолдастарыңа қаратып тұр. Өзіңді көрсін. Бірақ асып-тасып кетпе!
Әйтпесе қалақай жұлып алдырамын да, сол қалақаймен дүре соғамын! Менің бұл әзіл-әлқиссам батальонға баяғыдан белгілі еді, шаршаған жұрттың жүзі жадырап, тамақтарын суық қарыған ортадан қарлығыңқы күлкі естілді. Мен сөзімді жалғастырдым: – Лейтенант Заевтың сексен сарбазы совет солдатының даңқын асырды, олардың қаһарға мінгені соншалықты – іші елден тонаған киім-кешеккке толы немістің үш танкісін қолға түсіріп, біздің жерімізді басып алған дүниеқоңыз малғұндарды талқандап, түре қуды. Бұдан соң өз командирі және политругімен бірге түгел дерлік мерт болған Брудныйдың айбынды ротасы жайында айттым. Екі күн жау қоршауында қалған рота Волоколамск тас жолында тірек пунктін қорғап, гитлерлік моторлы колонналарға жолдан өтуге мүмкіндік бермеді. Мерт болған бауырларымыздың атақ-абыройы арта берсін! Отан оларды ешқашан да ұмытпайды! Горюны шайқастарындағы ерлер туралы айтарда сап қатарынан пулеметші Блоханы шақырып, оның да бетін батальонға қарай бұрғыздым. Ақшыл қабақты солдаттың мойны таңулы еді. Ол жараланғанына қарамастан, орнынан кетпей, айқасты жалғастыра берді. Біздің шегінген жорығымыз кезінде де пулеметін тастаған жоқ. Панфилов жайындағы сөзге де кезек келді. Мен өз генералымыздың мерт болғанын жеткіздім. Еске алуға арналған қазанама жолдарында оны жаңашыл-генерал деп атағанын айттым. Ол тарихқа осылайша кіреді.
Ол солдатты құрметтеді, « ұрыстың тағдырын солдат шешеді, шайқастағы ең айбарлы қару – солдаттың жан әлемі » деп ұдайы командирлердің есіне салып отыратын. Панфилов қорғаныс тактикасындағы өз жаңашылдығын осыған негіздеді. Ол арамыздан кемеңгер жасампаз ретінде шексіз бақытқа кенеліп кеткен жан. Оның жаңа тактикасы жаудың алапат соққылары кезінде сыннан өтіп, сол соққыларға төтеп берді. Ол өмірлік борышын өтеп кетті. Ылғи ұрыс аймағының дәл түбінде отырып, жақын жерден командирге сүйеу болды, әскерді мезгілі жетпей шегінуден сақтандырды. Егер неміс шабуылы басталғалы бергі бесінші тәулікте мына жол, анау алаң, осы шеп біздің дивизияның қолында тұрған болса және дивизия бұрынғыша айбарлы қуатынан таймаса, мұның бәрі Иван Васильевич Панфиловтың арқасы. Ол ақыл-парасаттың генералы еді, есептің генералы еді, сабыр мен табандылықтың, нақты өмірдің генералы еді. Сәл тыныстадым – аузымнан шыққан дем ақ буға айналды, – біраз ойланып алдым. Айтқан сөзіме көңілім толмай, қинала толғандым. Сөйтіп, тағы сөйледім: – Ол тумысынан, болмысы, алған тәрбиесі жағынан нағыз орыс адамы болатын. Орыс халқының кешегісі мен бүгінін жақсы білді, оның даңқы ұлдарының өнері мен ісін лайықты мақтан тұтты.
Және өзге де халықтарды құрметтеді. Ойым Панфиловтың бойындағы ең бір асыл қасиетін айшықтауға ұмтылады. Сапта тұрғандарға көз жүгірте тұрып, Заевқа назар салдым. Қалың жирен қабағы түксиген ол сөзіме ұйып қалыпты. Таяудағы айқастарда оның ерлік үлгісін көрсеткені соншалықты – енді өзін батырлардың ішіндегі батыры десем артық кетпеспін! Бірде ол біздің генерал туралы « көріпкел! » деген сөзді айтып қалған еді. Сол жолы мұның не айтқысы келгенін түсінбеппін. Ал қазір, жолдас Заев, сенің әлгі тұжырымыңды қайталайын. Иә, генерал Панфилов асқақ, ұлы идеяның көріпкелі-тін. Біз естіген оның әрбір сөзінде сол идея, езілгендер мен еңбекшілер революциясының ұлы идеясы, лениндік от-жалын жататын. Ол бізді – кеуде тұсында партиялық билетін сақтаған және партия қатарында жоқ Совет елі жауынгерлерін баулып-тәрбиелеген генерал-коммунист, партия перзенті болатын. Батальонмен өзімді жалғаған тылсым қуатты сезіне тұрып, енді түйсіндім: керекті сөз табылды, жеріне жетті! Бірақ бұл аз! Ол – шындықтың генералы еді. Жауынгерлерге оның маған: « Сізге ауыр болады. Өте ауыр болады » деп ештеңені жасырмай, бүкпесіз мәлімдегені туралы әңгімелеп бергім келді. Әрі қатал, әрі аялай жеткізетін сөйлеу мәнерін тірілткім келді.
Әйткенмен, сарбаздарыма үнсіз қарап тұрдым. Біз оралдық, ал ол жоқ... Сөйтіп: – Иван Васильевич Панфиловтың бейнесі, жолдастар, біздің ісімізде, оның өз дивизиясының ерлік істерінде жасай береді! Сөйтсек, немістерге тап болған ол бізге қайтадан қосыла алмай, орман арасын шарлап, ну тоғайдан бәрімізден бұрын жалғыз өзі шығады. Одан тосқауыл отряды күзетіне ұсталады. Отрядтың қатал мінезді кексе командирі, маңдайына көлденеңінен түскен терең тыртығы бар бұрынғы теңізші менің өз батальонынан адасып қалған штабымның бастығына сенімсіздік танытып, істің ақ-қарасы анықталғанша деп, мұздай қораға қамап тастайды. Әлбетте, мен теңізшімен сөйлескен бойда іс « анықталды ». Босап келген Рахимовты салқын қабылдадым: – Тиісті сыбағаңызды алған екенсіз, жолдас Рахимов. Сіз ор­ман арасында бізді іздеп табуға мінетті едіңіз. Тезірек шығып кетуге асығыпсыз. Тылға тартыпсыз. Мен сізбен тылда жолықтым. Рахимов үндемеді. Әрине, ол тапсырманы керемет атқарады, алайда орман арасында өз-өзімен командирсіз қалған сәтте абдырап қалған болып тұр. Мен енді жұмсарта сөйледім: – Мейлі. Суық қорада бір сағаттай отырған екенсіз, сол да жетіп қалар! Батальонды қуып жетіп, өз орныңызды алыңыз.
Асфальт бетіндегі қарды жүк көліктерінің дөңгелегі сірестіре таптапты. Аяз күшейе түсті. Тұтқан қырау винтовкалардың найзасын бозартып жіберген. Атқыштар бөлімшелерінің арасындағы аттар да түгін қырау шалып, біздің екі шағын зеңбірегіміз бен жатаған шананы және пулемет орнатылған қос дөңгелек арбаны, жаралылар жайғасқан шаруашылық взводының шаналарын, табан темірге қондырылған төбесі жабық сүйретпені тартып келеді – мұнда да жаралылар отыр. Өзім Толстунов пен Рахимовпен бірге колоннаның басында жүрмін. Осында жеткен сәтте батальонға: – Тоқта! Бізді қарсы алу үшін кейбір штаб командирлері есік алдына шығып үлгеріпті. Орталарында сұр елтірі жағасы бар қара былғары пәлтелі, генералдар киетін дәл әлгіндей елтірі бөрікті адам ерекше көзге түседі. Мен мығым денелі Звягинді таныдым. Сонадайдан дауыстап команда бергенмін: – Смирно! Равнение напра-аво! Қылышымды қынынан суырып, немесе, біздің әскери тілімен айтқанда, қарудың жүзімен сәлем беріп, бүкіл алаң арқылы аршындай адымдап, армия қолбасшысына қарай жүрдім. Дөңгеленген алып күн нұр шашып, арайланған бұлттар тасасымен көкжиекке сіңе түскен. Қарыштай басқан бойымда алға ұстаған қылышымның алмас жүзі алаулаған шымқай қызыл шапаққа шағылысып, жарқыл қағады.
Көкейімде алуан сезім қосарласа бұлқынады, мақтаныш та бар және несін жасырайын: « міне, саған қылышты партизан! » деген әлдебір жасырын насаттану да жоқ емес. Звягин менің аса жақындап келуіме мұрсат бермеді. Баспалдақтан оп-оңай ырғып түсті де, менің қылышымды қолымен ақырын ысырып: – Қой, мұндай өнерді, Момышұлы! Сөйтті де, иығымнан құшақтай алып, орысша, ернімнен сүйді. Бұдан үш күн бұрын басшылықты тапсыруымды бұйырып, ал енді бір ғана құшақтауы мен бір ғана сүюі арқылы өз әмірін сызып тастаған осынау қолы ауыр генералға кенеттен лап еткен мейіріммен қарадым. Қайтадан сәлем беруге талпынып, мәлімдей бастадым: – Жолдас генерал-лейтенант! Дивизия командирінің резерв батальоны... – Қой мұныңды, Момышұлы! Өзінің қоңыраудай күмбірлеген жуан даусымен команда бер­ген: – Еркін тұр! Шылым шегуге болады. Қалтасынан бір қорап жоғары сортты папирос шығарып, алдыма тосты: – Тарт. Папирос суырдым. Звягин қолын қайтадан қалтасына салды... сол кезде оның жылтыраған тырнағы мұқият алынған тығыншықтай саусақтары арасынан Панфиловтың оттығын көрдім. Міне, енді мұны Панфиловтың кімге тарту еткені мәлім болды! Не деп еді?
Өзіне мұның астарлы сыйлық екенін айттым... ». Звягин оттықты жылы алақанында біраз ұстап тұрды. Панфиловтың осы бұйымды нендей мәнмен сыйлағанын біле ме өзі? Звягиннің бұрынғыдай сәл домбыққан тұнық көзінен мысқыл оты ұшқындады. Сайтан алғыр, осыны Панфиловтың маған да сыйлағысы келгенін білетін секілді ғой. Және оның да астары бар еді! Бұл жөнінде ләм деместен, бір-бірімізге қарадық та қойдық. Шық еткенде от тұтанды. Біз шылым шектік. Бір мың тоғыз жүз қырық бірінші жылы қарашаның жиырма үші күні батальон командирі болуды доғардым. Мені армия штабына шақырып, полк командирі етіп тағайындады. Өз батальонымды Исләмқұловқа өткіздім. Панфиловтың шиыршық-серіппесін қолдана отырып, гитлершілерді отты шапалақпен шықпырта отырып, менің полкім Крюково поселкесі мен станциясына дейін шегінді. Онда, Ленинград тас жолында біз Қызыл Армияның өзге де бөлімдерімен бірге алты күнге созылған ұрысқа төтеп беріп, тарихтың бетін бұрып, жауды Мәскеу маңынан қуып тастадық. Бұл жөнінде « Ленинград тас жолы » деген тақырыппен тағы бір кітап жазуға болар еді. Сол сияқты « Старая Русса түбінде » деп те жазуға болады. Бірақ – кітап бітті!
Және келешекте сізге қояр бір ғана шартым бар... Момышұлы өзінің арықша білезігін қылыштың балдағына қойды да, күтпеген жерден қаруын бір деммен суырып алды. Блиндаждағы алкөлеңкеде алмас болаттың өткір жүзі осы кітаптың дәл басталар сәтіндегідей соңында да жарқылдап кетті. Әп! Оң қолыңыз жоқ! Сіз өз келісіміңізден айнымайсыз ба? Мен күлкімді жасырып қалдым. Менің айбарлы Бауыржаным, өз-өзіңе, қаламнан, жіті назар мен ұшқыр қиялдан туған мінезіңе адалсың-ау. Тегінде, әңгімені жазып алушыға кішіпейілдік жарасады. Менен хикаяттың жазылу сыры, оның деректілігі, кейіпкерлердің тағдыры т.б. Бұл кітапты жазуға неліктен бел будым? Ұлы Отан соғысы басталған кезде мен авиаконструктор Бережковтың өмірі туралы романды былай ысыра тұрып ( романды соғыстан кейін аяқтадым ), әскери тілші болып кеттім. Сөйтіп соғыстың алғашқы айларын Мәскеуді қорғаған әскер арасында өткіздім. Тағы да ежелден өзім жақсы білетін – Мәскеу түбінде шайқасушылармен үсті-үстіне танысып, талмай сұрақ қою, « әңгімелесуші » роліндегі бітпес сағаттар әдісі іске қосылды. Бұрынғы қатардағы жауынгер ретінде өле-өлгенше сарбаздық кішіпейілдігін сақтап, айғаймен емес, ақыл-парасаты ықпалымен басқарып, Мәскеу түбінде мерт болған Панфиловтың образы біртіндеп айқындала түсті. Кітаптың бас кейіпкерінің прототипі кім?
Ол өз атымен жүр ме әлде ойдан шығарылған ба? Мен ойланбастан жазбаша да, ауызша да жауап қайтарумен болдым: « Волоколамск тас жолының » қаһарманы ойдан шығарылған емес, нақты өмірде бар адам. Оның аты кітапта көрсетілгендей – Бауыржан Момышұлы. Ол аға лейтенант, Москва түбіндегі шайқас күндерінде панфиловшылар батальонын басқарғаны рас. Ол тірі ме? Иә, оқырман-достар, Бауыржан Момышұлы тірі. Қайда тұрады? Не істейді? Жауапты өтіп жатқан жылдар қайтарды. Соғыс аяғы қарсаңында мен оқ астында отырып оқырмандарға: полковник Момышұлы – дивизия командирі деп жаздым. Одан, бейбіт күндерде өз жауаптарымда Момышұлы Бас штаб Академиясында оқиды; Момышұлы енді өзі де әскери академиялардың бірінде шұғыл ұрыс өнері бойынша сабақ беріп жүр; Момышұлы қатты сырқат, сегізкөзінен алған жарақаты сыр берді деп мәлімдедім. Уақыт Волоколамск тас жолы кейіпкерінің өмірбаянына жаңа өзгеріс енгізді ( бұл жерде осынау атауды тырнақшасыз жазу дұрыс-ау деп ойлаймын ): отставкадағы полковник Бауыржан Момышұлы туған Қазақ елінде тұрып жатыр, әдебиетші мамандығын таңдап, өзінің « Москва үшін шайқас » жазбаларын жариялады. Менің әбден аяқталуға жақын « Волоколамск тас жолының » көшірмесі де жоқ қолжазбасын жоғалтып алғаным рас па?
Өкінішке қарай, рас. Маған осындай келеңсіздікті бастан кешуге тура келді. Жағдай қалай болған еді? Мен Панфилов дивизиясында алғаш бір мың тоғыз жүз қырық екінші жылы қаңтар – ақпан айларында болдым. Енді болашақ хикаят материалдары қолымда, дивизия өмірін әжептәуір зерттедім-ау деген сәтте Мәскеуге аттануды ұйғардым. Бір ай өтті. Хикаят туралы қатты толғандым, бірақ кенеттен панфиловшылар туралы әлі де болса жетік біле қоймайтынымды, біз, әдебиетшілер айтатындай, « материалдың » мүлде аздық ететінін сезіндім. Дивизияға тағы бір мәрте жол тарттым. Менен: « Жазып та қойдыңыз ба? » – деп сұрайды. Үшінші мәрте оралуға тура келді, одан төртінші рет – бірақ баяғыдай қолжазбасыз жеттім. Ақыр соңында « ештеңе жазбайтын бұл тілші енді кіргізілмесін » деген бұйрық берілді. Әйтеуір, қырық екінші жылдың жазында хикаятты жазуға отырдым. Бұл үшін өзім әскери тілші болып істейтін « Знамя » журналы редакциясынан демалыс алып, Быково станциясынан бөлме жалдадым да, ешқайда шықпастан іске кірістім. Бірде маған Мәскеуге бару керек болып қалды. Саяжайда ешкім қалған жоқ.
Мен күнделіктерімді, жазбаларымды, шимайланған қағаздарымды, аяқтап бітуге таяған қолжазбамды кенеттен жойып жіберетін өрт секілді кездейсоқ апаттардан сақтандым. Барлық материалдарды мұқият қаттап, жолқапшыққа салып, иығыма асып алдым: осылай аманырақ сақталатыны анық! Москвада үйге соққанмын. Әйелім мені саяжайға шығарып салып тұрып, сорпа құйылған бидонды берген кезінде қатаң ескертті: « Білемін ғой сені... Тағы да ойға батасың да, бидонды міндетті түрде вагонда қалдырасың... ». Осылайша саяжай пойызымен Быковоға келе жаттым. Жаныма жолқапшықты жайғастырдым да, аяқ тұсыма бидонды қойдым. Және расында да, қатты ойланып кетіппін. Қаншалықты толғанғанмен хикаяттың соңғы тарауларындағы әрекетті қалай құру шешіміне тоқтай алмадым. Кенеттен тура төбе тұсымнан жолсеріктің дауысы естілді: « Быково!.. » Пойыз тоқтап та үлгерді. Мен әлденені ұмытпау қажеттігін есіме түсірдім... Ах, иә, бидон! Соны жұлып алдым да, платформаға ытқып шықтым. Пойыз қозғалды. Сол кезде ғана ойыма сап етті: « Жолқапшық! » Ол вагонда қалды. Бәрі – түрлі жазбалар, материалдар, шимайланған қағаздар, кітаптың дайын дерліктей қолжазбасы – пойызда кетті.
Мен ышқынып, станция бастығына жүгірдім, ол көрші стансаға, соңғы аялдамаға хабарласты. Бірақ қапшық ұшты-күйлі жоғалды. Оны мен табылған заттар бюросынан да кездестіре алмадым. Маған хикаятты жаңадан жазудан өзге жол қалған жоқ еді. Сөйтіп ол енді маңызды деректік сипатынан айырылды – қолымда жеке архивім де сақталмаған-тын. Қиялға ерік беруден өзге амал қалмады, өз аты-жөнін сақтаған бас қаһарманның кейпі мейлінше көркем бейне сипатын алды, нақты көрініс біртіндеп өнер шындығына орын берді. Менің « Волоколамск тас жолым » осылай туды. Бәлкім, қатаң деректі хикаяттың дайын қолжазбасын алып кеткен кездейсоқ жағдай мүлде бөлек, мейлінше көркем сипаттағы шығарма жазуыма мүмкіндік туғызған шығар, бірақ менде, расында, бұдан өзге жол да жоқ еді... Көптеген оқырмандарды бас қаһарман Бауыржан Момышұлы кітапқа қалай қарады деген сауал қызықтырады. Оған майдандық блиндажға хикаяттың қолжазбасын алып келгенім есімде. Машинкамен бастырылған бір буда қағаз аздаған масаттанған кейіппен жолқапшықтан алынып, үстел үстіне қойылды. Алайда гвардиялық полк командирі Бауыржан Момышұлы бұны қолға алғанша арада талай сағат өткен.
Плащ-палатка төселген ағаш кереуетке жантайып ( бөгет жасамау үшін, әрірек, алакөлеңке жаққа барып алдым ), жазушыға бұйыра бермейтін көріністі бақылап жатырмын: хикаят кейіпкері сол хикаятты оқуға кірісті. Бауыржан Момышұлы Бауыржан Момышұлы туралы дүниеге үңіліп отыр. Дегенмен, ол осы формуланы қабылдамас еді. Бірде Бауыржаннан балалық, жастық шағы туралы әңгімелеуді, жеке өмірі сәттерін айтуды сұрадым. Ол қысқа ғана « Артық » деп жауап қатты. Маған бұл қажет ». Москва түбіндегі бастан кешкен жағдайларды, панфиловшылар батальонының ерлігі жайында баяндаймын. Ал осыған өз өмірбаянымды тықпалай бастасам, мүлде орынсыз әрі ұят болар еді ». Ешбір иліктіре алмадым: маған күрделі, бірбеткей кейіпкер тап болды. Дәптерге үңілген күйі ара-арасында оқыған бетін арықша, салалы саусақтарын жылдам қимылдатып аударып тастап отырды. Кейде қолы көмірдей қара, тікірейген қайратты шашын тарақтайды; онысы босатқан бойда дір етіп қайта көтеріледі. Міне, басын қайта шалқайтты, бұл жолғы қимылы екпінді – Бауыржан планшетінен қарындаш алып, көмескі-күлгін машин­ка жолдарының тұсына әлденені қиғаштап жаза бастады. Неге менің тұжырымым? Мен сіздің ойыңызды жаздым ғой. Ал жазылуы дөрекі, епсіз, тұрпайы.
Қорқыныштың да сүйіспеншіліктегідей әр түрі мен деңгейі болмай ма, – әлсіз және күшті үрей, ал мұнда ( ол қолжазбаны нұсқады ) жұртты бірден айуандық үрей билеп алады – алапат деңгейдегі үрей, сұмдық, бұдан соң олар осыдан құлан-таза арыла салады. Жалған! Және бұған қоса сіз бір мезгілде солдатты кемсітесіз. Мен қарсылық білдірдім. Бірақ Бауыржан айтқанынан қайтпады. Наполеонның: « Адамдарды үрей мен жеке мүдде билейді » деген нақылы бар. Сіз де кейде кісіні дәл осылай түсінуге бейімсіз. Маған шаншыла қараған ол қайталап айтты: – Адамдарды үрей мен жеке мүдде билейді... Ал идеалдар ше? Ізгілік, ұят, ар-намыс, отансүйгіштік, күресте жанпида болуға әзірлік ше? Мұның бәрі бос сөз бе сонда? Мұнсыз біз жеңіске жете алар ма едік?.. Бауыржанның маған да, өзіне де, өз әңгімесіне де көңілі толмады. Бұл жайында сізге айтылып еді ғой. Көп жылдар өтті. Кітап шықты. Ол отставкаға шыққаннан кейін бізге, шамамен, бірнеше жыл кездесудің сәті түспеп еді.
Аз ғана уақытқа Москваға келіп қалған ол маған соқты, мен оны алғаш рет гимнастерка немесе кительмен емес, жай киіммен көрдім. Жылдар мен сырқат Бауыржан келбетіне із салыпты. Мен көрген ашаңдығы, қимыл жеңілдігі жоқ, жүзі жалпайыңқырап, шықшыт сүйегі дөңгелене түскендей. Өзі бұрынғыша әңгімешіл еді, алайда аздаған ырықсыздық сезілді, арамызда әлдебір кедергі тұрғандай-тын. Оның енді өз тағдыры бар. Қайда ол? Неге тастай салдыңыз оны?.. Мен офицер жазбаларын жазамын, ал сіздің арнаңыз басқа. Сіздің бағытыңыз – хикаят, творчествоға, қиялға кеңістік берілетін көркем шығарма. Сол арнаның ағысы неге тоқтап қалды? Мен көңілсіздеу жауап қаттым: – Мүмкін дәл сондықтан да шығар... – Сондықтан шығар деген не сөз? Кезінде мен осыны аңдамаппын, кейін барып ұқтым. Қандай? Яғни, сізсіз, Бауыржан. Даңқты, мәрмәрдан қашалған... Әскери мемуарлардың авторы... Ал өзге Бауыржан « Волоколамск тас жолы » кітабының беттерінде өмір сүреді. Қалам ұшыннан туған.
Байқап көріңізші, кейде мен оқырмандарға « Волоколамск тас жолы » кейіпкері ойдан шығарылмаған, кәдімгі, өмірде бар адам деп жазғанда, жалған сөйлеген немесе жартылай ғана шындықты айтқан сияқтанамын. Осы « ойдан шығарылмаған » деген тұста қателік бар. Ол біршама деңгейде қиялдан, фантазиядан туған. Оған көркем ой өмір дарытты. Бұл сіз емес, басқа Бауыржан... Егер қажет болса, « Волоколамск тас жолындағы » Бауыржаннан сіздің абыройыңыздың артық екенін мойындауға даярмын, бірақ қалай болғанда да, екеуі екі түрлі Бауыржан. Жақында сіздің офицер жазбаларыңызды оқыдым. Дүниетаным өзгеше, айналаға көзқарасыңыз басқа, тіліңіз бөлек... Жалпы, басқа адамсыз. Мен өзіңізге, Бауыржан, өз кейіпкерімнің шын есімін өзгертпеймін деп уәде беріп ем ғой. Ендеше келесі хикаятты қалай жазбақпын? Біз үнсіз қалдық. Мейманымның сазарған жүзінен ештеңе аңдай алмадым. Аяғында ол үн қатты: – Егер шын есімім жазуға кедергі келтіретін болса, сізді уәдеден босатайын. Бірақ қаһарманға мен таңдаған атты қоясыз. Ендеше, ол Намысұлы деп аталсын. Олай болса, кейіпкеріңіздің есімін Ардың ұлы деп алыңыз. Күтпеген ұсынысты бір минуттей таразыладым. Намыс парызы бәрінен биік.
Сіз рұқсат етсеңіз, мен де Намысұлымын. Момышұлы күліп жіберді. Оқырманға сіз екеуіміздің осы әңгімемізді айтып беріңіз. Сөйтіңіз де, әрі қарай жаза бастаңыз. Мен: – Құп болады! Бұдан кейін не болды? Айта кетуге тиіспін, « Волоколамск тас жолы » кітабы әуелгіде ( яғни, 1942 жылы жазуды қолға алғанда ) төрт хикаяттан тұратын цикл ретінде ойластырылған еді. Кітапты тұтастай елесткеткен сәтте мен өз ойымның ең бастысы, ең маңыздысы деп соңғы, қорытындылаушы хикаятты санағанмын. Немістің Москваға шабуылы күндері, біздің жаңа тактикамыздың тууы мен шыңдалуы, соғыс тарихы айрықша сипаттағы ерекше классикалық деп белгілеген панфиловшылардың ұрыстары, міне, менің төртінші хикаятта айтқым келген жәйттерім осылар. Осынау қорытындылаушы хикаят, сондай-ақ оның алдындағы үшіншісі көкейімде ертеден жүргенімен, ұзақ уақыт жазылмады. Өзім үшін тақырыпқа тек баспалдақ міндетін атқарған алғашқы екі хикаят құрамындағы « Волоколамск тас жолы » дербес тағдырымен оқырман ықыласына бөленді де, аударма арқылы барлық құрлықтарды аралап кеткен сияқты. Кітапты социалистік елдердің жас революциялық армияларының пайдалана бастауы мен үшін зор мәртебе, үлкен бақыт еді.
Әйткенмен, өзімнің бастапқы ниетімнен таймай, ара-арасында « Волоколамск тас жолына » оралып, тараудан-тарауын долбарлап, оны жаратпай сызып тастап, қайтадан бастап жазумен жүрдім. Одан жұмысты тағы да кейінге қалдырғанмын. Бауыржанмен кездесуден кейін кітапты жалғастыруға бел буған жағдайым бар. Осылайша « Волоколамск тас жолының » жаңа жолдары – үшінші және төртінші хикаяттары жазылды. Шығыс пен Батыс: сен кімсің, совет адамы? » деп сұрайды. Өз кітабымнан үзінді алғаным үшін ғафу өтінемін. Мен « Волоколамск тас жолы » кітабының барлық төрт хикаяты арқылы дәл осынау сұраққа жауап беруге тырыстым. Орыс жазушы Александр Бектің атақты « Волоколамское шос­се » кітабының жаңа аудармасымен таныса отырып, осындай ойға келдім. Бүгінге дейін бүкіл әлемді шарлап үлгерген осынау теңдессіз шығарманы ана тілінде алғаш Құрманбек Сағындықов сөйлеткені мәлім. Осы кезең аралығында қазақтың тіл мәйегі қанына сіңген ескікөз журналист, білікті аудармашы Құрманбек ағамыздың бұл еңбегі бірнеше буын ұрпақты тәрбиелеп, халықтың жүрегіне ізгілік нұрын сеуіп, даңқты Бауыржан Момышұлындай асқар тау, заңғар тұлғаға деген ел сүйіспеншілігін арттырды. Қарап отырсақ, « Арпалыс » алғаш жарық көргелі арада жетпіс екі жыл өтіпті.
Одан беріде қаншама дәуір өзгерді, қоғамдық формация ауысты, Қазақ елі Тәуелсіздігін алды, дүниетаным аясы кеңіді. Сол себепті, бұл аудармаға да қайта оралу – заман талабы екен. Құрекең де қазіргі аға буын секілді совет дәуірінің өкілі ретінде сол кезең идеологиясына сай өз заманынның патриоты болғаны түсінікті. Соның айғағындай, мәселен, « Арпалыс » кітабында « Волоколамское шоссе » мәтінінен де тыс: «... Бірақ қазірде бұл мақалдар біздегі өмір шындығына сай келмейді. Өйткені Совет елі барлық ұлттар мен халықтардың, олардың ұл, қыздарының біртұтас атамекеніне, сүйікті Отанына айналды. Ұлты мен нәсіле қарамай, бәрінің терезесі тең, бастарына қонған бақыт та, қолдарына тиген бостандық та – бәрінің ортақ игілігі ». Басқа біреу қалай әсем киінсе де, қандай әдемі машинаға мініп жүрсе де, мен өзім қара жаяу болсам да, тереземнің теңдігіне, қасиетім мен намысыма бұдан әсте нұқсан келмейді. Сондықтан мен үшін ешкім де мырза емес ». Мен ғана емес, бәріміз – еліміздің барша ұл, қыздары, бүкіл совет халқы – осылай ойлаймыз, осы оймен өмір сүріп, жарқын болашағымыз үшін жан аямай күресудеміз » дегендей жолдар кездеседі.
Ал жазушы Құлтөлеу Мұқаш аудармасындағы « Волоколамск тас жолы » ең алдымен мұндай сарыннан алшақтығымен ерекшеленеді дер едік. Одан соң, кейінгі тәржіманың пішін жағынан да, мазмұн жағынан да түпнұсқаға мейлінше жақындығы байқалады. Құрманбек Сағындықов ағаның « Волоколамское шоссе » деген кітап атын « Арпалыс » деп алуының өзінен шығарманы еркін аударғанын түсінеміз. Осы секілді о кісі іштегі елуден аса тараудың тақырыптарын өзгертіп, олардың әрқайсының астына өз жанынан эпиграф ретінде мақал-мәтелдер қосқаны белгілі. Көркем аударма ісінде « шығарма сырын өз кілтімен ашу » де­ген ұғым бар. Бұл – мәтіннен көп ауытқымай, түпнұсқа ырғағын бұзбай, сонымен қатар аударылып отырған тілдің бай қорын тиімді қолданып, кестелі сөзбен оқуға жеңіл де әсерлі дүние жасап шығуға саяды. Негізі, расында да, әрбір шығарманы сөзбе-сөз, дәлме-дәл аударуға тырысқан жөн шығар. Өйткені кез келген кітаптың өзіндік ырғағы, динамикасы, белгілі формасы болады, ол бұзылмауға тиісті; сол сияқты шығарманың көлемі де, шамамен, бірдей болуы шарт. Мұнда артық ештеңе кездеспейді; тіпті ештеңені ойша да түзеткің келмейді.
Бұл өз ісін жетік білетін шебердің батыл қолымен, алдындағы қиын міндеттен тайсалмайтын, дарынды, шыншыл суреткердің қолыммен жазылған нағыз соғыс-тын » депті. Түпнұсқаның әуезін, ырғағын ұстай отырып, ұлт оқырманына етене жақын дүние ұсыну оңай іс емес. Өзге тілде жазылған мәтіннен шықпай, аудармаға қазақы бояу қосу бірқатар шеберлікті қажет ететіні түсінікті. Құлтөлеу, біздіңше, осы биік үдеден көрінді ме деп ойлаймыз. Мысалы, сөзіміз жалаң болмас үшін кейбір үзінділерге жүгінейік: « Әне, бірінші рота қапталында қараторы Брудный тұр. Кезінде ол орын ширақ та, сәнқой Панюковтікі еді, кейін оны ақсары Дордия басқан. Енді олар қатарымызда жоқ. Донских, Севрю­ков, Кубаренко да кеткен... Ара-арасынан оқ зуылдап, лапылдап жанған көпенелердің алау жалқыны құшағына қираған зеңбіректерімізді тастап, өз қолымызбен көмген бауырластар қабірі қасынан біртіндеп ұзаған сәттің көрінісі естен кетер ме »... Немесе: « Жол ылдиға құлады. Қараңдаған үйлердің қасынан түсіп келе жатып, өзіміздің санитарлық арбамен кездесіп қалдым. Қызараңдаған айдың күңгірт сәулесі арасынан құр сүлдері қалып арықтап, әбден титықтаған екі ат көрінді. Қиыршық тас қажап, табан темірі жылтыраған үлкен арба дөңгелектерін өрге қарай зорға сүйреп барады.
Арба алдында әскери дәрігер Беленков ширақ басып келеді екен. Кеудесінде планшеті мен докторлық сөмкесінің қайыс бауларын айқастыра тағып алған. Мен Беленковтың шалт жүрісіне таңданып, іштей сүйсініп қалдым »... Сондай-ақ: « Жайылымның екінші шетінен Филимоновтың ротасы емпелеңдеп келе жатқанын байқадық. Бұлар да тәртіпті ұмытып, топырлап алыпты. Кейбір жауынгерлер командирлерінен де озып кеткен. Әне, жинақы, сидам денелі Филимонов солдаттарының арасында құлындай ойнап, лыпыл қағып жүр »... « Ақыры орманға да жеттік-ау. Ағаш арасында арып-талып, тізе бүккен жауынгерлер командасыз-ақ атып-атып тұрды. Отыра беріңдер, – дедім мен. Әлдекім маған ағаш шөркесін ұсынды. Сылқ етіп отыра кеттім. Ағаштар діңгегінің арасынан жаңа ғана өзіміз жүріп өткен жон көрінеді. Жайдақ дала тағы да меңірейіп, қаңырап жатыр. Тек тықыр шөпті тырмалап, жел гулейді. Аспан жиегіндегі түйдек бұлттар саңылауынан күздегі ерте батқан күн шапағының күңгірт нұры қылаңытады. Синченко аттарды әкелді. Торытөбел менің қолыма қарай ұмсынады. Мен Торытөбелдің жұмсақ ернінен аялай сипадым. Өзіміз де тамақсыз қалдық. Айпақшы, темекі бар ма, Синченко? Синченко бір қорап « Беломор » ұсынды.
Қызыл Армия тастап кеткен Волоколамскіден біртіндеп үн-түнсіз ұзап барамыз. Орман жолы өте тар; зеңбірек доңғалақтары кейде қарағай қабығын сыдырып кетеді; қалың кенеппен бүркеулі санитарлық арба жер бетіне шығып қалған дөңбек ағаш тамырларының үстінен теңселе өтеді; ара-арасында күрке астынан ыңырсыған үн естіліп қалады; арба соңынан да ілби шұбырған – жаралылар; іркес-тіркес ұзын колонна да осылардың баяу қимылына қарайлауға мәжбүр. Оқта-текте батып бара жатқан күн шапағы көрінетін ашық жер, дөңгелек алаңқайлар ұшырасады. Әрі қарай тағы да – буалдыр түнек. Зәулім шыршалардың арбиған ауыр бұтақтары әбден ескірген жол сілеміне жан-жақтан төніп алған. Сүрлеу ашық дала арқылы қиыршық тас төселген біршама кең жолға жалғасты. Оны ымырт жабыла қиып өттік те, орман жиегінен аса ұзамауға тырысып, шымдауыт алаңмен әрі қарай жөнедік ». Аударманың өне бойында осы ырғақ сақталады; сондықтан болар, шығарма әу баста ана тілінде жазылғандай әсер туады. Жоқ, тіпті, ештеңені елең қылмай, алдыға қадалып алыпты. Егер әлдекім күндердің күнінде әйел адамның батальон сапына тұруын өзің өтінетін боласың деп сәуегейлік жасаса, күліп қоя салар едім. Ал енді істің қандай бағыт алғанын көрдіңіз бе!
Тәрізі Исләмқұлов: « Отан соғысы көптеген ұстанымды өзгертіп жіберді. Бұрын қисынға келмейтіндей дүниелер бүгінде үйреншікті жағдайға, кейде, тіпті, қажеттілікке айналды » деп дұрыс айтқан секілді. Әнтек күлімсіреген Варяның томпақ ерні сәл ғана жымырылған, – бәлкім, бұл құбылысты мен ғана аңдаған болармын. Ол қолын шекесіне көтерді де, кең адымдап, өзінің өкіл әкесі – бурыл шашты, ақкөңіл фельдшер Киреевтің қасына барып тұрды »... Көркем аударма сәттілігінің бір сыры тәржіма авторының қолға алған тақырыппен етене таныстығында шығар. Сол секілді кейіпкерге деген ересен құрмет пен сүйіспеншілік те аз міндет атқармайды. Құлтөлеудің бауыржантану ісіне ертеден араласып, қалам толғап жүретінін білетін едім. Мәселен, оның Баукең өмірінің қалтарыс-қырларына қатысты « Шындықтың кермек дәмі » деп аталатын танымдық мақалалар топтамасы « Аты аңызға айналған » жинағында ( « Тоғанай – Т. ». Алматы. Түйіп айтар болсақ, « Волоколамск тас жолы » жаңа аудармасы арқылы ел руханиятына ерліктің, қаһармандықтың оқулығындай тағы бір тұщымды дүние қосылды дегіміз келеді. Мекемтас Мырзахметұлы, профессор, ҚР Мемлекеттік сыйлығының лауреаты, Халықаралық « Түркі әлеміне қызмет » сыйлығының иегері.
